Анатолий Назаров: «Вирустан быһыы эрэ көмөлөһөр кыахтаах»
Сунтаар улууһугар COVID-19 утары быһыыны ылыы бу ый 15 күнүттэн саҕаланан, маҥнайгынан доруо­буйа харыстабылын үлэһиттэригэр бэрилиннэ.
Биир бастакынан маннык быһыыны киин балыыһа кылаабынай бырааһа Анатолий Назаров ылбыта.
Коронавирус­тан харыстанар быһыыны ыларга туох ирдэбиллээҕин, тугун-ханныгын билээри кылаабынай быраас Анатолий Николаевиһы бэйэтин көрсөн, ааҕааччыларбытыгар билиһиннэрэбит.
– Анатолий Николаевич, дьэ күү­түүлээх, эмиэ да элбэх боппуруос­таах бу ыарахан дьаҥтан харыстанар быһыыны биһиги улууска биир бастакынан ыллыҥ.
Доруобуйаҥ, туругуҥ хайдаҕый?
Ити вакциналарбыт ханна оҥоһуллан кэллилэр?
– Бу ааспыт нэдиэлэҕэ улууспутугар “Спутник V” (Гам-КОВИД-ВАК) диэн Н.Ф.Гамалея аатынан Национальнай чинчийэр киин вакцината бастакы баар­тыйата тиийэн кэллэ.
Биһиги, доруобуйа харыстабылын үлэһиттэрэ, маҥнайгынан ыллыбыт.
Билигин бэйэм туругум этэҥҥэ, үчүгэй диэххэ наада.
Оттон бу COVID-19 утарылаһар вакциналар бэйэ­бит дойдубутугар, Арассыыйаҕа оҥоһуллубуттар.
«Спутник V» (Гам-КОВИД-ВАК) уонна «ЭпиВакКорона» («Вектор» национальнай киинигэр) вакциналары үөрэтии, чинчийии түмүктэниэн арыый даҕаны иннинэ регистрацияламмыт вакциналар буолаллар.
Үһүс саҥа вакцинаны регистрациялааһын бу сыл саҥатыгар оҥоһуллуохтаах.
Бу «Спутник V» (Гам-КОВИД-ВАК) вакцина икки компонентан турар.
Ол эбэтэр быһыыны маҥнай туруоран баран, иккис быһыытын 21-с күнүгэр бэриллэр.
Гамковид диэн геннай өлбүт аденовируска КОВИД биир генын киллэрэллэр.
«Аденовирус» диэн ОРВИ, кириип кэриэтэ, киһи геныгар куһаҕаны, улахан аллергены таһаарбат.
Вакцина өлбүт КОВИД вируһуттан оҥоһуллубут «инноактивированнай» диэн буолар, ол эбэтэр кириип вакцинатын курдук быһыы кэннэ киһи кыраадыһа үрдээн ылыан сөп (сорох түгэҥҥэ).
Устуоруйаттан даҕаны ылан көрдөххө, КОВИД урут да баар буола сылдьыбыт.
Ол эрэн кириип, парагириип үтэйэн улаханнык тарҕамматах буолан, билиҥҥи дьон геныгар утарсар эттик – «антитела» диэҥҥэ памята суох буолбут.
Ол иһин даҕаны бу вируһу үгүстэр искусственнай диэн этэллэр.
Мин бэйэм санаабар, биологическай процесс дии саныыбын.
Урут стафилококк, стрептоккок, менингокковай инфекция, корь о.д.а вакцинация күүһүнэн үтэйиллэн, билигин КОВИД бастакы сылдьар.
Оттон ити үйэлэри уҥуордаабыт «испанка» ыарыы туһааннаах быһыы көмөтүнэн биллэ аччаан, билигин даҕаны баар, ол эрэн аҕыйахта бэлиэтэнэр.
Оннооҕор Саха сиригэр тиийэ кэлэн, тымныыттан уонна биһиги дьоммут алаастарынан олорбут буолан улахан содула суох.
Бу коронавирустан дойду үрдүнэн олохтон туораа­быттартан статистиканан сирдэттэххэ, саастаах дьоно 15%, эдэр дьоно 0,01%, сахарнайдаах, хроническай ыарыылаах дьоҥҥо өлүү 20% тиийэр эбит.
Биһиги улууска ити ыарыы туруоҕуттан 13 киһи суорума суолламмытыттан сахарнай диабеттаах уонна саастаах дьон.
Стафилококка о.д.а. вируска анаан антибиотиктар баар эбит буоллахтарына, бу ыарыыны утарылаһар билиҥҥитэ ханнык даҕаны антибиотик суох.
КОВИД утары охсуһар иммунитеты эрэ бөҕөргөтөр эмтэри туһаныллар.
Коронавирус уустуга диэн, киһи килиэккэтигэр киирэн хаалар, саһан онно ууһаан-тэнийэн ол килиэккэни өлөрөн, атыҥҥа көһөр куһаҕан дьайыылаах буо­­лан киһиэхэ антитела (көмүскэнэр эттик) үөскээбэккэ, булбакка кыайан көмүскэммэттэр.
Онтон буллаҕына, баа­һырбыт килиэккэни үлтү тыытан өлөрөн, сиэн киирэн барар.
Ол иһин ол-бу а­­раас пневмония үөскүүр.
Вирус бэйэтинэн буол­бакка, киниттэн сылтаан үөскүүр уус­туктар (осложнение) кутталлаах, хаан хойдооһуна, ити бааһырбыт килиэк­кэ бэйэбит килиэккэбитин сиириттэн киһи организма улаханнык эмсэҕэлиир.
Ол иһин бу ыарыыны вакцинабыт эрэ кыайар кыахтаах.
Ыалдьар да түгэҥҥэ быһыыны ыламмыт, арыый да чэпчэкитик аһарынабыт.
Оруобуна кириип курдук.
Күһүн аайы кирииптэн харыстанар быһыыны ылабыт дии, сорох киһи организма утарылаһан кыраадыстатыан сөп.
Вируһу утары антитела үөскээн кирииби чэпчэкитик аһарынар.
Билигин COVID-19 утары эмиэ оннук курдук.
– Оччоҕо бу быһыыны ыларга туох ирдэбил баарый?
Холобур, тоҕо эбэһээт 18-тан үөһэ саастаах эрэ киһи ыларый?
Аҕа саастаах дьоҥҥо ылар наада дуо?
– Оҕолор тоҕо ылбаттарый диир буол­лахха, статистика быһыытынан өлүү кыра, улахан охсууну оҥорбот, оҕо тыҥатыгар вирус сыстар эттигэ суох, аҕыйах, ол иһин ыарыйдахтарына даҕаны чэпчэкитик аһарыналлар.
Бу вирус интэриэ­һинэйэ диэн 18-тан 30-40 саастарыгар диэри тарҕанар усулуобуйата үрдүк.
Оттон кириип уратыта диэн, маҥнайгы уочарат оҕолор ыалдьаллар.
Вирус итинник уратылаах буолан, ол иһин оҕолорго биэрэр чинчийии оҥоһулла илик.
Оттон аҕа саастаах дьоҥҥо маҥнайгы чинчийиинэн көҥүллэммэт диэн буол­лаҕына, билигин үчүгэй чинчийиини ыытан, кырдьаҕас дьоммут ылан, бэйэ­лэрин харыстаналлара наада буолла.
Быһыыны маҥнай доруобуйа, үөрэх, полиция эйгэтин, элбэх дьону кытта алтыһар атыыһыттар, култуура үлэһиттэрэ ылыахтаахтар.
Биһиэхэ 250 устуука доза кэлбитин оҥордубут.
Субуотаҕа эбии 300 доза кэлиэхтээх.
Былаан быһыытынан кварталга 1600 киһиэхэ быһыы бэриллиэхтээх.
– Быһыыны кимнээх ылаллара көҥүллэммэтий?
– Билиҥҥи ирдэбилинэн оҕо күүтэр, эмиийдэтэр дьахтар, кирииптии, доруо­буйата мөлтүү сылдьар дьон, онкологияҕа химиянан эмтэнээччилэр, бүөр, быар көһөрүллүүтүгэр эпэрээссийэлээхтэр, инфекционнай ыарыылара көбө сылдьааччылар, сахарнайдаахтар үчүгэйдик көрдөрүнэн баран ылаллар, ону тэҥэ билигин вакцина аҕыйах буо­лан COVID-19 ыалдьа сылдьыбыт дьоҥҥо бэриллибэт.
Коронавируһунан ыалдьыбыта бигэргэтиллибит киһи федеральнай порталга киирэ сылдьар.
Бу дьон поликлиникаҕа баар быһыыны биэ­рэр кабинеттан ыалдьа сылдьыбытын туоһулуур, быһыыны ылбатын туһунан туһааннаах суругу «медицинскэй отвод» ылыахтаахтар.
– Бүгүҥҥү күҥҥэ (20.01.21 с.) быһыыны хас киһи ылла?
– Бүгүҥҥү туругунан 240 киһи ылла.
– Быһыыны ылыах иннинэ бы­раас көрүөхтээх дуу, туох эмит анаалыс ирдэнэр дуу уонна ханнык докумуоннары киһи илдьэ тиийиэхтээҕий?
– Быраас көрөрө булгуччулаах.
Хаа­нын баттааһынын, кыраадыһын, сатурациятын кээмэйдиир, анкета толоруллар.
Вакцинацияҕа тиийэр киһиттэн ханнык даҕаны анаалыс ирдэммэт.
Бастакы быһыыга 20-чэ, иккискэ 30-ча мүн.
ылбыт сирдэригэр олоро түһэллэр.
Быһыыны биэрэр лицензиялаах туспа кабинеттары арыйбыппыт.
Сунтаарга поликлиникабытыгар уонна филиалларбытыгар улахан нэһилиэктэргэ бааллар.
Быһыыны ыла кэлээччи паспорын уонна полиһын эрэ аҕалар.
Бэйэтэ уруучука­лаах, харыстанар мааскалаах кэлэр.
– Быһыыны биэрии булгуччулаах дуу, ылымыахпытын сөп дуу?
– Ким даҕаны күһэйэн, хам баттаан илдьэн бэрдэрбэт, полицияламмаппыт, киһи бэйэтин өйүнэн-санаатынан ылынан, харыстанар сыалтан ылар быһыыта.
Билигин социальнай ситим нөҥүө олоҕо суох, сымыйа сураҕы тарҕатыы эппиэтинэстээҕин өйдүөхтээхпит.
Маннык түгэн, хомойуох иһин, биһиги улууска тахсан, биир оннук сымыйа сураҕы тарҕатааччы суут иннигэр эппиэттиэхтээх.
– «Бу киһи COVID-19 утары быһыыны чахчы ылла» диэн ханна эмит офи­циальнайдык бэлиэтэнэр дуо?
– Быһыыны ылбыт киһини федеральнай порталга киллэрэллэр, иккис быһыытын кэннэ Госуслуга нөҥүө туһаан­наах быһыыны ылла диэн сурук кэлэр.
Ол суругун ылан бэчээттээн илдьэ сылдьыан сөп.
– Билиҥҥи туругунан улууска төһө киһи эмтэнэ сытарый уонна Сунтаарга ханнык анаалыс оҥоһулларый?
– Бүгүҥҥү күҥҥэ инфекционнайга үс киһи, провизорнайга алта, амбулаторно сүүрбэ икки киһи эмтэнэр.
Бу ыарыыны кытта охсуһарга пандемия туруоҕуттан ылыллыбыт алта ИВЛ уонна уонча кислород оҥорор аппарааттарбыт көмө буолаллар.
Оттон анаалыһы этэр буоллахха, COVID-19 бэрэбиэркэлиир ИФА lgG/Ig M диэни ылаллар.
G-та суох буоллаҕына ыалдьыбатах, G-лаах буол­лаҕына, бу киһиэхэ кыра да буоллар иммунитет баар диэн буолар.
Бу анаалыс төлөбүрдээх.
Мантан атын ханнык даҕаны анаалыс COVID-19 оҥоһуллубат.
Киһи бэйэтэ саарбахтыыр эрэ буоллаҕына ити төлөбүрдээх анаалыһы туттарыан сөп.
– Ханна даҕаны үлэлээбэт, ол эрэн коронавируснай инфекцияттан харыстанар быһыыны ылыан баҕалаах киһи ханна, кимиэхэ тиийэр?
– Ылыан баҕалаах поликлиникаҕа эрийэн суруйтарыан сөп, ону тэҥэ Госуслуга нөҥүө эмиэ сурутуохха сөп.
Оччоҕо иккис вакцина кэллэҕинэ биирдэ ылаллар.
– Анатолий Николаевич, быыс булан быһааран билиһиннэрбиккэр махтанабын.
Улуус сонуннара
Олох-дьаһахТохсунньу 20 күнүгэр «Арктика суоллара» ХТ Березовка суолун арыйбытын туһунан тустаах докумуоҥҥа илии баттаммыт.
ХТ бу күннэргэ Арҕахтаах- Андрюшкино бөһүөлэктэрин суолларыгар көннөрөр, кэҥэтэр үлэни ыытар.
Тохсунньу 21 күнүгэр тэрилтэ тиэхиньикэлэрэ Сыбаатай-Эбээх-Өлөөкө-Күөлэ бөһүөлэктэригэр ситэрэр үлэҕэ таҕыстылар.ОДьКх Улуустааҕы филиалын салалтата иһитиннэрэринэн, улуус үрдүнэн 534 тонна таас чох (Сыбаатайга — 169 т., Хатыҥнааха — 200 т., Эбээххэ — 49 т., Ойуһардаахха — 9 т., Өлөөкө Күөлүгэр — 25 т., Арҕахтаахха — 50 т., Сылгы Ыытарга — 32 т.) тиэллибит. Оттон АО «Сахаэнерго» салалтата иһитиннэрэринэн, Сыбаатай, Эбээх, Өлөөкө Күөлэ, Сылгы Ыытар дизельнай электростанцияларыгар уматыгы тиэйэр үлэни саҕалаабыт.
Сэрэхтээх буолууОрто Халыматааҕы баһаарынай сулууспа чааһыгар тохсунньу 17 күнүгэр күнүс 16ч57мүн.
(олохтоох бириэмэнэн) Николаева уулуссаҕа баар «Соседи» маҕаһыыҥҥа уот турбутун туһунан иһитиннэрии киирбит.
Тутатына, баһаарынай чаас 2 анал тиэхиньикэтэ, 15 тустаах үлэһитэ, Орто Халыматааҕы көрдүүр-быыһыыр этэрээт 2 үлэһитэ, ОДьКХ тэрилтэ 1 тиэхиньикэтэ баһаар умуруоруутугар тахсыбыттар.
Баһаар умуруоруллан, бэкээринньэ дьиэтэ быыһаммыт.
Маҕаһыын кырыыһата уонна хочуолунайа эмсэҕэлээтилэр.
Баһаар тахсыбыт биричиинэтэ быһаарыллар.Чөл олохОрто Халыма улууһа уонна Орто Халыма куорат дьаһалталарын холбоһуктаах көҕүлээһиннэринэн куорат киин болуоссатыгар каток оҥоһуллар.
Бу күн каток миэстэтин хаара ыраастанна, күрүөлэннэ, салгыы уу кутуллара былааннанар.
Онон сотору кэминэн олохтоохтор хаҥкы кэтэн, хатааһылыыр кыахтаныахтара.ҮөрэхтээһинУлуус орто оскуолаларын иһинэн сылын аайы ыытыллар В.А.Роббек аатынан «Халыма чинчийээччитэ» научно-практическай кэмпириэн-сийэ быйыл куйаар нөҥүө (дистанционнай) ыытылынна.
Орто Халыма улууһун үрдүнэн 100 дакылаат (Өлөөкө Күөлүн агро хайысхалаах орто оскуолатыттан —13, Алаһыайтан — 14, Налимскайтан — 22, Ойуһардаахтан — 10, Сыбаатайтан — 8, Сылгы Ыытартан — 14, Хатыҥнаахтан — 1, Эбээхтэн — 11, Орто Халыма куоратын орто оскуолатыттан — 7) көрүллүбүтүттэн, бастакы тууру ааһан, 34 үөрэнээччи академик В.П.Ларионов аатынан өрөспүүбүлүкэтээҕи «Шаг в будущее — Инникигэ хардыы» кэмпириэнсийэҕэ кыттыыны ылбыт.
Өрөспүүбүлүкэтээҕи түһүмэҕи ааһан, 2 эдэр чинчийээччи: Г.Г.Софронов аатынан Өлөөкө Күөл орто оскуолатын 10-с кылааһын үөрэнээччитэ Надя Реундью «Техносферная безопасность» сиэксийэҕэ «Көппөх угунньа» (сал. И.Е.Ноговицына, саха тылын уонна литэрэтиирэтин учуутала) уонна А.Н.Явловскай аатынан Сылгы Ыытар орто оскуолатын 8 кылааһын үөрэнээччитэ Антон Антипин (сал. Н.Е.Сивцева, учебнай-методическай үлэҕэ дириэктэри солбуйааччы) «Науки о земле» сиэксийэҕэ «Орто Халыма улууһун устун айан» үлэлэринэн  — Арассыыйа таһымыгар кэмпириэнсийэҕэ кыттар-га мэктиэ сурук ыллылар.
Билигин үөрэнээччилэр салайааччыларын уонна чинчийэр идэ үөрэхтээхтэрин кытта салҕыы үлэлэһэн, кэмпириэнсийэҕэ кыттарга бэлэмнэнэ сылдьаллар. Тыа хаһаайыстыбатаБу күннэргэ Байды нэһилиэгэр сүөһүнү тутан турбут крестьянскай хаһаайыстыба (сал. В.В.Постико) үлэтин тохтоппутун туһунан Улуустааҕы тыа хаһаайыстыбатын салалтата иһитиннэрдэ.
Хаһаайыстыба сүөһүтүн (42 төбө) нэһилиэк олохтооҕо Максим Кирсанович Кудрин харалтаҕа ылла.
Кини дьиэ кэргэнинээн сүөһү көрүүтүгэр үлэтин саҕалаата.
ТутууОрто Халыма куоракка элбэх функциялаах спортивнай комплекс бу дьыл тохсунньу 27 күнүгэр үөрүүлээх быһыыга-майгыга арыллара былааннанар.
Билигин куорат тэрилтэлэрин үлэһиттэрэ субуотунньуктарынан сууйуу-сотуу үлэтэ күргүөмнээхтик ыытыллар.
Улуу Бүөтүр уонна дьуолка
Ити туһунан элбэхтик кэпсэнэр, этиллэр.
Ол да буоллар Саҥа дьыл иннигэр ол туһунан бэрт кыратык ахтан санаан ааһыаҕыҥ.
Саҥа дьылы Арассыыйаҕа Петр I анал ыйааҕынан тохсунньу 1 күнүгэр (1700 сылтан) бэлиэтиир буолбуттара.
Импэрээтэр өссө олбуордар ааннарын (боруоталары) харыйа эбэтэр бэс лабааларынан киэргэтэргэ дьаһайбыт.
Устуоруктар Петр I ити үгэһи 1698- 1699 сылларга Европа устун айанын кэмигэр бэлиэтии көрбүтэ буолуо диэн сабаҕалыыллар.
Омос көрүүгэ импэрээтэр дьаһала Саҥа дьыллааҕы харыйаҕа сыһыана суох курдук.
Саҥа дьыллааҕы харыйаны дьиэ иһигэр симээн туруораллар, оттон Петр I дьаһала дьиэ таһын киэргэтиигэ сыһыаннаах буоллаҕа дии.
Петр I өлбүтүн кэннэ, ити дьаһалсыыйа умнуллубута.
Ол эрээри, интэриэһинэйэ диэн, ыраахтааҕы ити ыйыытын кэрдиитин араас хабаахтар, дьон арыгылыыр, көрүлүүр миэстэлэрэ умнубатахтар.
Кинилэр харыйаны дьиэ үрдүгэр да, олбуортаһыгар да туруораллар эбит.
Онон харыйалаах дьиэ буолла да хабаах диэн өйдөнөр буолбут.
Ити харыйалар сылы быһа тураллар эбит.
Эһиилигэр (Саҥа дьыл аҕай инниг эр) биирдэ уларыталлара.
Онон Петр I ыйа аҕынан олохтоммут үгэс XVIII-XIX үйэлэргэ тутуһуллубут.
XIX үйэ 20-с сылларыттан Санкт-Петербург баай ыаллара дьиэлэрин иһигэр симэммит харыйалары туруоран барбыттар.
Итини Германия литературата уонна философията киэҥник тарҕаныытын кытта сибээстииллэр.
Холобур, Эрнст Теодор Амадей Гофман “Щелкунчик” диэн сэһэнин Арассыыйаҕа олус сөбүлээбиттэрэ.
Аммаҕа вакцинация былаан быһыытынан барар
Амматааҕы киин поликлиникаҕа графигы тутуһан тэрилтэлэр “ГамКовидВак” диэн саҥа коронавируснай инфекцияны утары быһыыны ылаллар.
Ол курдук тохсунньу 25 күнүн туругунан улуус үрдүнэн уопсайа 166 киһи ылла.
Мантан биэс киһиэхэ хайыы-үйэ вакцина иккис компоненын туруордулар.
Амматааҕы киин поликлиникаҕа графигы тутуһан тэрилтэлэр “ГамКовидВак” диэн саҥа коронавируснай инфекцияны утары быһыыны ылаллар.
Ол курдук тохсунньу 25 күнүн туругунан улуус үрдүнэн уопсайа 166 киһи ылла.
Мантан биэс киһиэхэ хайыы-үйэ вакцина иккис компоненын туруордулар.
“Улууспутугар вакцинаны харайыыга 17 тымнытар ларьдар ылыллан барыта нэһилиэктэргэ тиийбиттэрэ.
Онон вакциналар бары усулуобуйаны тутуһан туран хараллар кыахтаахтар.
Бүгүн вакцина бары температурнай эрэсиими тутуһан Сулҕаччыга, Сэргэ Бэскэ уонна Мээндигигэ барда.
Онтон салгыы улахан нэһилиэктэргэ ыыталыахпыт.
Аммаҕа тэрилтэлэр үлэһиттэрэ график быһыытынан кэлэн ыла сылдьаллар.
Ол курдук бүгүҥҥү туругунан улуус дьаһалтатыттан – 12, “Ростелеком”-тан – 8, байыаннай комиссариаттан – 6, Роспотребнадзор Амма улууһугар салаатыттан – 1, үөрэх управлениетыттан – 1, социальнай управлениеттан – 5 , “Үктэл” киинтэн – 5, уһуйааннартан – 10, Амматааҕы лицейтэн – 10, ОДьКХ-тан – 10, “Күөх ыллык” киинтэн – 12, ис дьыала отделыттан – 8, киин балыыһаттан – 36 киһи, ону сэргэ 6 урбаанньыт баҕа өттүлэринэн кэлэн быһыыны ыллылар.
Онно эбии сорох дьон төлөпүөнүнэн эрийэн суруйтаран кэлэн быһыыны туруортардылар.
Бу ый бүтүөр диэри эбии вакцина кэлиэхтээх.
Онон нэһилиэнньэҕэ туһаайан, куттаммакка, араас сурахтары истибэккэ, социальнай ситимҥэ тахсар информациялары итэҕэйбэккэ, ол оннугар бэйэбит эмчиттэрбитигэр эрэнэн кэлэн быһыыны ыларгытыгар, ыарыы тарҕамматыгар күүс-көмө буоларгытыгар ыҥырабын уонна бэйэҕит дьоҥҥут холобурдарын ылан кэлэн быһыыны ылыаххыт диэн эрэнэбин”, – диэн этэр улуус кылаабынай бырааһа Михаил Архипов.Кини бэлиэтээн эппитинэн, дьон билигин бэйэ-бэйэлэриттэн истиһэн, көрөн даҕаны, бу вакцина куттала суоҕар итэҕэйэн, кэлиилэрэ элбээн эрэр.
Онон кэлэр ыйга эбии вакцина кэлэн нэһилиэнньэҕэ маассабай туруоруу барыа.
Бөтүҥ оскуолатыгар бүгүн ураты күн буолла
Бу күн бөтүҥнэр оскуолалара аатын сүгэр Иванов Николай Егорович күн сирин көрбүт күнэ.
Бүгүн кини бюһугар сибэкки дьөрбөтүн уурдулар.
Николай Егорович 1980 сылтан Бөтүҥ орто оскуолатыгар өр сылларга директордаабыт Дьячковскай Иван Михайлович хорутуулаах үлэтин ыһыктыбакка, утумнаахтык уонна ситиһиилээхтик 14 сыл устата эҥкилэ суох бэриниилээхтик салҕаабыта.
Оскуола ситиһиитин туһунан “Амма олоҕо” хаһыакка директор Акулина Иванова уонна директоры научнай-методическай үлэҕэ солбуйааччы Мария Иванова бу курдук кэпсээтилэр:
“Николай Егорович үлэлиир кэмигэр оскуола үрдүк көрдөрүүнү ситиспиттэр.
Ол курдук биир улахан ситиһиитинэн 1986 с.
сайыҥҥы үлэ лааҕырдарын икки ардыгар ыытыллыбыт күрэххэ Россияҕа 1-кы миэстэни ылбытынан биһиги көлүөнэ киэн туттабыт.
Оҕону үлэҕэ сыһыаран, тыа хаһаайыстыбатыгар чугаһатан, 2014 сыллаахтан агрооскуола тэринэммит, программа ылынан үлэлии-хамсыы сылдьабыт.
Ол программабыт чэрчитинэн 2018 с. муус устар ыйын 5 күнүгэр дойду тэбэр сүрэҕэр Москва куоракка А.С.Макаренко аатынан ХХVI международнай агрооскуолалар икки ардыларынааҕы күрэх кыайыылааҕынан буолбуппут.
2017 сыллаахтан оҕолорго оту илиинэн уонна мотокосанан охсууга күүлэй ыытан саҕалаабыппыт номнуо республиканскай буолан улуустарынан көһө сылдьар күрэххэ кубулуйда.
Бүгүҥҥү ураты бэлиэ биһиги күҥҥэ биһиги Николай Егорович үтүө аатын үйэтитэн, оскуолаҕа иҥэрэргэ үлэлэспит дьоммутун Александр Еремеевич Артемьевы, Прасковья Ивановна Емельянованы, Любовь Васильевна Заварзинаны, Иннокентий Семенович Климентовы, Саргылана Васильевна Борисованы, Иосиф Иосифович Новиковы, Михаил Иванович Лонгиновы уо.д.а.
истиҥ тылларынан ахтабыт.
Онтон аан бастакынан ааты иҥэриини 1996 сыллаахха Саха республикатын культуратын үтүөлээх үлэһитэ, документалист-суруйааччы Гаврильев Дмитрий Николаевич көтөхпүтэ.
Оскуолабыт иһинэн 2007 сыллаахтан саҕалаан талааннаах чинчийэр-үөрэтэр баҕалаах оҕолору наука эйгэтигэр сыһыарар сыаллаах “Ивановскай ааҕыылары” тэрийбиппит үтүө үгэскэ кубулуйда.
Бу сыллар тухары 200-тэн тахса оҕо, 100-тэн тахса учуутал, төрөппүт кыттыыны ыллылар.
Сылын ахсын билиҥҥи кэмҥэ тоҕоостоох хайысхалары киллэрэн биэрэбит.
Дакылааттарга сылтан сыл интэриэһинэй темалар кэлэллэр.
Сорох оҕолор мантан оскуола иһинээҕи күрэхтэн куорсун-кынат анньынан республикаҕа тиийэ араас таһымнаах научно-практическай конференцияларга кыттыыны ылаллар.
Күннэтэ үтүө киһи аатын өрө тутарга дьулуһабыт”, – диэн Акулина Семеновна уонна Мария Дмитриевна этэллэр.
Бу күн саҥа таас оскуола киирэр сылыгар турбут Н.Е. Иванов бюһугар сирбэкки дьөрбөтүн уурдулар, үтүө киһини ахтан-санаан аастылар.
Кийииттэр уонна күтүөттэр
Николай Ноев санаатын үллэстэр: «Мин Нам улууһун уонна Ленскэй нэһилиэк Бочуоттаах олохтоохторобун.
Балары таһынан, республика Бочуоттаах ветерана буолабын, 80 сааспын туолбуппар Бочуоттаах старейшина диэн үрдүк наҕараада биэрдилэр.
Онон, дьэ, барыта бочуоттаах да бочуоттаах буолан, үөрэн-көтөн, сүргэм көтөҕүллэн олоробун.
Бу Нам улууһугар кэлэн, манна үлэлээн-хамнаан, пенсияҕа тахсан, элбэх наҕараадаҕа тиксэн, быр бааччы олоробун.
Эҥсиэли хочотун үрдүгэр турар Нам улууһа бэйэтэ ураты истиҥ эйгэлээх дойду эбит.
Мин номнуо 40 сыл Намҥа олордум, 1981 сыллаахха манна көһөн кэлбитим.
Ол тухары биир эмэ Нам киһитэ, Нам төрүт олохтооҕо: «Эн ханнык улуустан кэлбиккиний?» - диэн ыйыппата.
Мин бэйэм олус холку, дьоҥҥо бардырҕаабат, дьону кытта этиспэт-охсуспат, айдааны сөбүлээбэт, сыыһалаах да киһини кытта биир түмүккэ тиийэн, сиэрдэээхтик кэпсэтэрбин сөбүлүүр киһибин.
Бу Нам улууһугар көһөн кэлэн үлэлиэхпиттэн биир да киһи уолукпар түһэ илик, биир да киһи үөҕэ илик, биир да киһи «эн оннук үлэлээбитин, эн маннык үлэлээбитин» диэн сэмэлээн кэпсэппэт.
Чурапчыттан дуу, Сунтаартан дуу, Ньурбаттан дуу, Уус Алдантан дуу, эбэтэр Тааттаттан дуу кэлэн, мин курдук манна олохсуйбут дьон элбэхпит.
Биһиги Нам төрүт олохтоохторун кытта ыкса силбэһэн, төрүт намнар курдук буолан хаалан, бэйэ-бэйэбититтэн «Эн хантан сылдьар этигиний?» - диэн сотору-сотору ыйыталаһабыт.
Мин түөрт араас улууска үлэлээбит буоламмын, атын улуустар майгыларын-сигилилэрин, киһиэхэ сыһыаннарын, туттууларын-хаптыыларын барытын үөрэппит киһибин.
Онон Нам, Илья Винокуров, Максим Аммосов курдук чулуу дьон төрөөбүт-үөскээбит дойдулара, чахчы да олус үчүгэй эбит».
Дьэ, бу санаанан салайтаран, бэйэм эмиэ кийиит буоларым быһыытынан, «Нам улууһа — ил дойдута» диэн рубриканы суруйарга сананным.
Онуоха хаһыаппыт бүгүҥҥү ыалдьыта, намнар киэн туттар, тутаах кийииппит — Евдокия  Гаврильева, норуокка биллэринэн Сибэкки Дуунньа.
Бары билэрбит курдук, Евдокия Степановна күөх үүнээйини, сибэккини, араас оҕуруот аһын, оннооҕор винограды үүннэрэн, Нам улууһун киэҥ эйгэҕэ ааттатар.
Оттон кини хантан төрүттээҕин, Намҥа бастаан хаһан, тоҕо, туох сыаллаах кэлбитин, атын эйгэҕэ үлэтин-хамнаһын туһунан элбэх киһи билбэтэ буолуо.
Онон бүгүн Нам улууһун, Ленскэй нэһилиэк Бочуоттаах олохтоохторо, күүстээх санаалаах далбар хотун Евдокия Степановна кэпсээнин ааҕааччыларбар тиэрдэбин.
- Мин Евдокия Степановна Белолюбская (Гаврильева) диэммин.
Ийэлээх аҕам улахан, күүстээх тапталынан холбоһон, сэттэ эрэ сыл бииргэ олорбуттара.
Ол курдук, мин 5 саастаахпар ийэм күн сириттэн күрэммитэ.
Онон биһигини, аҕабыт көрөн-харайан, иитэн-үөрэтэн улаатыннартаабыта.
Онтон 9 сылынан аҕабыт Чурапчыттан сылдьар Федора Макаровна Захарова диэн икки оҕолоох дьахтары кэргэн ылбыта.
Инньэ гынан, өссө биир оҕо күн сирин көрөн, алта оҕолоох улахан дьиэ кэргэн буола түспүппүт.
Бэйэм Мэҥэ Хаҥалас улууһун олус кыраһыабай айылҕалаах, суон сурахтаах, ырыаҕа ылламмыт, хоһооҥҥо хоһуллубут Моорук Суолата диэн дэриэбинэтиттэн төрүттээхпин.
Бу кыракый, аҕыйах дьиэлээх дэриэбинэ былыр-былыргыттан элбэх үлэһит дьонунан, суруйааччыларынан, улуу быраастарынан, артыыстарынан аатырар.
Ол курдук, суруйааччылар Рафаэль Баҕатаайыскай, Николай Апросимов, Иннокентий Сосин, Константин Сосин, быраастар Абалаах лечебницатын арыйбыт Тит Сосин, Тимофей Сосин, артыыстар Маргарита Тихонова, Михаил Апросимов, Тамара Апросимова, биирдии ынахтан 5-тии тыһыынча 250 гр тиийэ үүтү ыабыт үлэ геройдара о.д.а.
улуу дьон төрөөн-үөскээн тахсыбыттара.
Мин аҕам эмиэ 40 сылы быһа биригэдьииринэн үрдүк таһаарыылаахтык үлэлээбитэ.
Бу курдук ыарахан үлэҕэ бачча уһуннук үлэлээбит киһи аҕыйах буолуохтаах.
Онон мин маннык үлэһит дьонноох, кэрэ айылҕалаах дойдуга төрөөбүппүнэн олус үөрэбин уонна дьоҥҥо-сэргэҕэ киэн тутта кэпсиибин.
Мин Нам сиригэр-уотугар аан маҥнай 1977 сыллаахха үктэммитим.
Ол курдук, студенныыр сылларбар Көбөкөн нэһилиэгин Янда арыытыгар, төрдүө буолан ыччат оттуур биригээдэтигэр практикаҕа кэлбиппит.
Управляющай Анна Ивановна Сидорова биһигини олус үчүгэйдик көрсөн, таһаарыылаахтык үлэлээбиппит.
Онно сылдьан Анатолий Николаевич Гаврильев диэн уолу кытта билсэн, Янда арыытыгар тапталбыт кыыма умайбыта.
Онтон практикам бүтэн, төттөрү Дьокуускайга үөрэхпэр барбытым.
Ол кэмҥэ уолум миигин куоракка эккирэтэн тиийбитэ.
Оннук биир сылынан, мин иккис курска үөрэнэ сырыттахпына, Анатолийдыын олохпут суолун холбообуппут уонна үһүс курска үөрэнэр сылбар Янда диэн кэрэчээн кыыс оҕоломмуппут.
Кып-кырачаан кыыспытын 4 ыйыттан кэргэним ийэтэ Елизавета Николаевна Дьяконова, аҕата Николай Петрович Гаврильев уонна бииргэ төрөөбүттэрэ олус истиҥник бүөбэйдээн, таптаан, маанылаан, атаахтатан мин үөрэҕи бүтэриэхпэр диэри көрбүттэрэ-истибиттэрэ.
Устудьуоннуур сылларбар активнай уонна пассивнай практикабын Нам 1-кы N-дээх орто оскуолатыгар барбытым.
Оччолорго директорынан Иван Захаров үлэлиир этэ.
Кини миигин олус истиҥник көрсөн, практикабар көмөлөспүтэ.
Миэхэ онно «ыарахан» кылааһы биэрбиттэрэ, ол да буоллар оҕолору кытта уопсай тылы булан, өйдөһөн-өйөһөн үчүгэйдик үлэлээбитим, оннооҕор оҕолорум оскуоланы бүтэрэр банкеттарыгар ыҥырбыттара.
Үөрэхпитин бүтэрэн баран, 1981 сыллаахха, Мэҥэ Хаҥаласка ананан үлэлии барбыппыт.
Ол гынан баран, эр киһи төрөөбүт сиригэр-уотугар талаһар буолан, 1985 сыллаахха кэргэним дойдутугар — Намҥа көһөн кэлбиппит.
Оччолорго сэбиэт председателинэн Иван Ильич, секретарынан Анна Ивановна үлэлииллэр этэ.
Кинилэр миигин наһаа үөрэ-көтө көрсөн, биһиэхэ кэлэн делопроизводителинэн үлэлээ диэн ыҥыраннар, мин үөрүүнү кытта Намҥа үлэм саҕаламмыта.
Ол кэннэ 1987 с. Нам 1-кы N-дээх оскуолатыгар үлэ миэстэтэ тахсан, онно нуучча тылын уонна литературатын учууталынан 10 сыл үлэлээбитим.
Бу үлэлиирим тухары 5-с кылаастан 11-с кылааска диэри, толору сэттэ сыл, илдьэ сылдьан выпусктаабыт биир собус-соҕотох кылаастаахпын.
Онно бааллар этэ: Женя Бурцев, Жора Белоусов, Андрей Собакин, Степа Колесов, Марина Хоютанова, Мотя Платонова, Коля Соловьев, Юра Оконешников, Коля Иванов, Виталий Барашков, Надя Сивцева, Петя Петухов о.д.а.
7-с кылааска тахсар сылбытыгар хайысхаларынан арахсыы буолбута: ким эрэ гуманитарнай, ким эрэ физико-математическай, ким эрэ естественнай кылаас.
Оттон биһиги кылааска туох да аат-суол тиксибэтэ, үөрэнээччилэрим барахсаттар бэйэлэрин атын оҕолортон итэҕэс курдук сананнылар.
Ол иһин биһиги саха тылын учуутала Ульяна Александровна Сивцеваны кытта кэпсэтэн бараммыт, саха гуманитарнай кылааһа буолуохха диэн санааҕа кэлэммит, салалтаҕа этии киллэрбиппитин өйөөбүттэрэ.
Онтон ыла биһиги оҕолорбутун сахалыы тыыҥҥа, сахалыы санааҕа иитэн-үөрэтэн, 10-с кылааска тахсарбытыгар барыларыттан таһыччы буолбуппут, араас таһымнаах тэрээһиннэргэ, конкурстарга кыттан, куруук инники күөҥҥэ сылдьыбыппыт.
Оҕолорум оскуолаларын ситиһиилээхтик үөрэнэн бүтэрэн баран, 21 оҕоттон 16-та үрдүк, онтон атыттара орто үөрэхтэргэ киирбиттэрэ.
Билигин үксүлэрэ бары ыал буолан, дьиэлэнэн-уоттанан, үрдүк таһаарыылаахтык үлэлии-хамныы сылдьаллар.
Онтон мин олус үөрэбин уонна оҕолорбунан киэн туттабын.
Дьэ, бу оҕолорум барбыттарын кэннэ, мин саҥа 5-с кылаастары ылбытым.
Балаҕан ыйын маҥнайгы күнүгэр оскуолаҕа кэлбитим, арай мин кылааспар 40-ча оҕо олорор: «Биһиги мантан тахсыбаппыт, атын кылааска барбаппыт», - дииллэр.
Инньэ гынан, оскуола салалтата кыттыһан, нэһиилэ кэпсэтии-ипсэтии ыытан, кылааспар 25 оҕо хаалбыта.
Ол гынан баран, хомойуох иһин, бу кылааспын кытта биир эрэ чиэппэр үлэлээбитим.
Ол гынан баран, бу биир чиэппэр тухары ыытыллыбыт туох баар бары күрэхтэргэ кыттан бастакы миэстэлэри ылаталаан, үөрэхпитигэр үрдүк көрдөрүүлэнэн, олус иллээх-эйэлээх коллектив буолан испиппит… 1997 сыллаахха мин эмискэ ыалдьаммын, төбөбөр искэн тахсан, Дьокуускайга операцияҕа киирбитим.
Онтон ылата оскуолаҕа үлэм тохтообута.
Улаханнык ыалдьыбыт кэммэр сатаан хаампат да, саҥарбат да буолбутум.
Ол бириэмэҕэ миэхэ дьиэ кэргэним, оҕолорум, дьүөгэлэрим, доҕотторбут-атастарбыт Екатерина, Иван Охлопковтар, Нина, Владимир Окоемовтар, Людмила, Анатолий Григорьевтар олус улахан өйөбүл, көмө-тирэх буолбуттара.
Кинилэр улахан кыһамньыларынан, сыралаах үлэлэринэн, оҕолуу бүөбэйдээһиннэринэн 1 сылынан атахпар турбутум.
Ыалдьан сытар кэмнэрбэр тылым чуолкайа суох буолан, кэргэним да, оҕолорум да, доҕотторум да мин тугу этэрбин, саҥарарбын өйдөөбөт этилэр.
Онтон олус диэн муунтуйан, хоспор турар сибэккилэрбин кытта кэпсэтэн, өйбүн-санаабын сааһылыыр буолбутум.
Санаабар, сибэккилэрим миигин тылым аҥаарыттан өйдүүр курдук этилэр.
Ол иһин кинилэргэ үйэм-сааһым тухары махталым улахан.
Дьэ, бу курдук, күннээҕи олохпор төннөн иһэн, аны 2004 сыллаахха иккистээн искэн тахсыбыта.
Эмиэ саҥаттан эмтэнэн-томтонон, барытын саҥаттан саҕалаабытым…
Ыарыым кэннэ ханна эмэ үлэлиирбин отой боппуттара, үлэлээбэт категорияҕа киирбитим.
Оттон оҕолорбун иитиэхпин, аһатыахпын, үөрэттэрэн киһи хара оҥортуохпун наада буоллаҕа дии, аҥаардас аҕабыт хамнаһыгар олорор кыахпыт суох этэ.
Ол кэмҥэ сылга иккитэ Санкт Петербурга доруобуйабын көрдөрүнэ, бэрэбиэркэлэнэ, эмтэнэ барар этим.
Кэргэним миигин куруук бүөбэйдии, арыалыы сылдьара.
Биирдэ табаарыспыт Петя Пухов куораты көрдөрө сылдьан: «Эһиги ханнык эмэ бэйэ дьыалатын арынан дьарыктаныаххытын сөп этэ», - диэтэ.
Арай онно кэргэним массыынаҕа олорон көрбүтэ, сибэкки дьөрбөтүн тутан, үөрбүт-көппүт толору дьоллоох киһи маҕаһыынтан тахсан кэлбит.
Анатолий: «Хата, сибэкки атыылыыбыт дуо?» - диэбитигэр, мин мунаахсыйдым.
Дьэ, бу курдук, 16 сыл анараа өттүгэр кэргэним көмөтүнэн, өйөбүлүнэн дьоҕус бизнеспит саҕаламмыта.
Бастаан утаа бу эйгэҕэ билиибит аҕыйах буолан, кыра ыарахаттары көрсүбүппүт.
Ол да буоллар, санаабытын түһэрбэккэ, ылыммыт сыалбытын-сорукпутун ситиһээри, иннибит диэки эрэллээхтик баран испиппит.
Маны таһынан, билигин виноград, яблоня, черешня, груша, роза, дьэдьэн, оҕуруот араас көрүҥнэрин олбуорум иһигэр хоточчу олордобун.
Республика араас улуустарынан сылдьан уопут атастаһабын, маастар-кылаас ыытабын.
Нам сирэ-уота, иккис төрөөбүт дойдум, миэхэ олус элбэх эрэллээх доҕоттору бэлэхтээтэ.
Манна кэлэн баран, бастаан Екатерина, Иван Охлопковтары кытта билсэн доҕордоспуппут.
Номнуо 40 сылы быһа эн-мин дэһэн, туох баар үөрүүлээх да, хомолтолоох да түгэннэрбитигэр куруук бииргэ буолан, күн бүгүнүгэр диэри табаарыстаһан кэллибит.
Маны таһынан, күн курдук куруук мичээрдии сылдьар дьүөгэлэрдээхпин.
Сааспыт араас-араас, идэбит тус туһунан да буоллар, олус тапсан доҕордоспуппут ыраатта, 20-чэ сыл буолла.
Кинилэри кытта тутуспутунан өрүү айанныыбыт, тас дойдуларга тахсан күүлэйдиибит.
Ханнык да дойдуга тиийдэрбит, куруук сахалыы таҥаспытын уонна хомуспутун илдьэ сылдьабыт.
Бэйэбит испитигэр таҥас тиктэн, сценарий суруйан, араас темалаах тэрээһиннэри оҥоробут, олус интэриэһинэйдик олоробут.
Уопсайынан, Нам улууһун дьоно-сэргэтэ олус эйэҕэстэр-сайаҕастар эбит.
Кэргэним да дьоно, чугастыы да олорор ыалларбыт, бииргэ үлэлээбит коллегаларым да миигин наһаа үчүгэйдик көрсөн ылыммыттара.
Нам улууһун иккис дойду оҥостубуппунан дьоллоохпун!
Нам улууһун 2-с №-дээх орто оскуолата цифровой үөрэхтээһини киллэриигэ инники күөҥҥэ сылдьар
Даҕатан эттэххэ, оскуола куйаар ситиминэн үөрэтиигэ эрдэттэн бэлэмнэммитэ, саҥа технологиялары туһаныыга баай уопуту муспута.
Ол курдук, 2006-2007 үө.с. үөрэх процеһыгар информационнай технологиялары киллэриигэ республикатааҕы экспериментальнай былаһаакка буолбута.
2007 сылтан информатизация эйгэтин тэрийиигэ былааннаах үлэ саҕаламмыта.
Маҥнайгы республикатааҕы «Учитель-виртуоз информационных технологий” конкурс кыайыылааҕынан биология учуутала Павел Владимирович Сыромятников ааттаммыта.
Улууска бастакынан нэһилиэнньэни компьютернай грамотноска үөрэтиигэ волонтердар хамсааһыннара тэриллибитэ.
2009 сылтан инбэлиит оҕолору куйаар ситиминэн үөрэтиигэ маҥнайгы хардыылар оҥоһуллубуттара.
2012 сылтан педагог-библиотекардар Т.М. Дьяконова, Н.Д. Иванова улууска бастакынан медиатека тэрийбиттэрэ.
2015 сылтан оскуола бүтүннүүтэ электроннай сурунаалы туттууну баһылаабыта, “Решу ЕГЭ” ситим нөҥүө үөрэтии саҕаламмыта.
Экономика предметин учуутала И.Д. Григорьева Россия киин баанын кытта бииргэ үлэлэһэн, экономическай үөрэхтээһиҥҥэ тирэх үөрэх кыһата буолбута.
2017 сылтан Россиятааҕы электроннай оскуола өҥөлөрүн боруобалааһын киирбитэ, математика уонна нуучча тылын учууталлара федеральнай ахсыаҥкалыыр матырыйааллары туһананнар, аттестация ааспыттара.
2019 сыллаахха «Электронное обучение с применением дистанционных технологий» бырайыак олоххо киирбитэ.
2019, 2020 сс. эдэр учууталлар хамаандалара (Е.И. Бочонина, А.И. Обутова, Д.И. Новикова, М.Б. Терешкина, Т.Н. Павлова) республикатааҕы IT-хакатоҥҥа «Лучший дизайнер» анал аакка тиксибитэ.
2019 сылтан Покровскайдааҕы колледжы кытта WorldSkills Russia Junior IT компетенцияларга үлэлэһэн, үөрэтэр сбордар ыытыллыбыттара.
Маны сэргэ, аан дойдутааҕы “BeginIT” бырайыак чэрчитинэн, inDriver аһымал-тэрилтэни кытта программированиеҕа үөрэтиигэ бииргэ үлэлээһин сөбүлэҥэ түһэрсиллибитэ.
Ааспыт сылга «Я и моя команда» диэн эдэр учууталлар конкурстара тэриллибитэ.
Эдэр педагогтар наставниктарын кытта “Zoom», «Discord», «Skype», «YouTube» сервистэринэн онлайн уруоктары ыыппыттара.
Оскуола биир бастыҥ математика учуутала Н.И. Ли графическай планшеты туһаныыга маастар-кылаас көрдөрбүтэ сэргэммитэ.
Бу үөрэх дьылыттан «Цифровая образовательная среда» федеральнай бырайыагынан компьютернай тэриллэринэн толору хааччыллан, Сбербааны кытта үлэлиир толору кыах үөскээтэ.
Эдэр учууталлар оскуола YouTube ханаалын нөҥүө тэрийбит «Молодые молодым» дистанционный семинардара элбэх көрөөччүнү хапта.
Видеопроизводство куруһуогун салайааччыта Е.П. Федорова көҕүлээһининэн, YouTube ханаалынан оскуола тэрээһиннэрэ бараллар.
“Өлбөт-сүппэт полк” дистанционнай парад гис-технологияны туһанан, тэриллибитэ.
Хас биирдии ветеран, ыал Кыайыы параадын бырааһынньыктыы киэргэммит уулуссаларынан күргүөмүнэн хаампыта.
История учуутала М.З. Винокурова салалтатынан, 6-11 кылаас оҕолоро «Прошлое, настоящее, будущее» диэн оскуола музейын сайтын, үөрэтэр сыһыарыылары уонна оонньуулары айаллар.
Интернет отчуот үлэтин чэпчэттэ.
Ол курдук, “Гугл” сервис нөҥүө ыытыллар бэрэбиэркэлиир үлэлэр эппиэттэрэ үргүлдьү (автоматически) сыаналанар.
Бу саас пандемия туран, дистанционнай үөрэххэ көһүүгэ оскуола саҥа технологияларга бэлэмнээх буолан, улахан ыарахаттары көрсүбэтэҕэ.
Уруоктар, консультациялар, кылаас таһынааҕы дьарыктар, сайыҥҥы дистанционнай лааҕыр тохтоло суох үлэлээтилэр.
Үөрэнээччилэр аан дойдутааҕы, россиятааҕы, республикатааҕы конкурстарга, конференцияларга ситиһиилэннилэр.
Боксуор кыргыттар маладьыастар
Тохсунньу 13‒16 күннэригэр Владивосток куоракка «Олимпиец» успуорт комплекска Уһук Илиҥҥи федеральнай уокурукка биирдиилээн бастыыр иһин күрэхтэһиигэ кыргыттарбыт кыттаннар, үс кыһыл көмүс уонна биир үрүҥ көмүс мэтээли ыллылар.
‒ Күрэхтэһиигэ Уһук Илин сэттэ эрэгийиэнин спортсмен оҕолоро кытыннылар.
Биһиги өрөспүүбүлүкэбититтэн 26 кыыс күрэхтэстэ.
Улуустан түөрт кыыс ситиһиилээхтик киирсэн, мэтээллэрдээх кэллибит.
Ф.Г.Охлопков аатынан Майа орто оскуолатыттан Таня Владимирова (54 кг) 2005‒2006, И.Г.Игнатьев аатынан Хара орто оскуолатыттан Саша Слепцова (46 кг) 2005‒2006 с.т., 2003‒2004 с.т. Ая Стручкова (51 кг) чөмпүйүөннээтилэр.
Хара оскуолатыттан Алия Стручкова (48 кг) 2003‒2004 с.т. кыргыттарга үрүҥ көмүс мэтээли ылла.
Итини таһынан Саша Слепцова «Кыайыыга дьулуурун иһин» анал куубак хаһаайкатынан буолла.
Кыра кыргыттар миэхэ иккис сылларын дьарыктаналлар, улахаттар үһүс, төрдүс сыллара буолла, ‒ диэн тириэньэр Ариан Дмитриевич сырдатта.
Кыргыттарбыт тохсунньу 31 ‒ олунньу 5 күннэригэр Королев куоракка 2003‒2004 с.т.
кыргыттарга Арассыыйаҕа бастыыр иһин күрэхтэһиигэ кыттар чиэскэ тигистилэр, оттон 2005‒2006 с.т. ыам ыйыгар Арассыыйа түһүлгэтигэр киирсиэхтэрэ.
Саха коронавирустан «Бетукладин» БАДа этэҥҥэ клиническэй тургутуктары ааста
Бу туһунан РИА суруйар.
«Бетукладин» өссө 2018-2019 сылларга анал клиникаларга тургутууну ааһан, туберкулезка итиэннэ «В+D» гепатикка үчүгэй түмүгү көрдөрбүтүн туһунан препараты оҥорбут биологическай наука дуоктара Борис Кершенгольц кэпсиир.
Онтон коронавирустан харыстаныыга тургутуках сынньы 30 күнүгэр түмүктэммит.
«Ыараханнык коронавирустаабыт дьон «Бетукладин» көмөтүнэн түргэнник чөллөрүгэр түспүттэрэ бэлиэтэммитэ.
Кинилэр түрг энник сылайаллара, депре ссияҕа түһэллэрэ аччаабыта, сэниэлэммиттэрэ.
«Бетукладины» испэтэх дьон 1-2 ыйынан ордук кэм урукку чөллөрүгэр туһэллэрэ», — диир Кершенгольц.
Маны таһынан коронавирустаабыт киһини кытары олорор дьон «Бетукладин» көмөтүнэн 13 төгүл кыратык сутуллубуттара быһаарыллыбыт.
Ыалдьыбыт киһи препарат көмөтүнэн 45- 53%-гар түргэнник итиэннэ чэпчэкитик аһарынара бигэргэммит.
Учуонай этэринэн, бетулин РНКвирустарга, ол эбэтэр көтөр кириибигэр, А типтаах кирииптэргэ, боростуой герпеска, С гепатикка, ВИЧ-1 утарылаһар күүстээҕэ аан дойдуга биллэр.
Кершенгольц «Бетукладин» Арассыыйаҕа патеннааҕын, ол эрэн атыыга биодобавка быһыытынан регистрация аастаҕына, Роспотребнадзор сибидиэтэлистибэтин ыллаҕына тахсарын этэр.
Кини препарат эмп буолбатаҕын, биологическай эбилик быһыытынан вируһу хабары кыччатарын, ыарыыны кылгас кэм иһигэр чэпчэкитик аһарарын, ыарыы кэннэ түргэнник чөлгө түһэрэр көмөлөөҕүн этэр.
Биир дойдулаахпытын Н.М.Желовцову кытта кэпсэтэн, 1982 с. биир бастакынан радиоҕа уһуллан, көмүс куолаһа радио пуондатыгар үйэтитиллибитэ.
«Дьыллар-күннэр аастылар» диэн бастакы ырыанньыгын 1991 с. норуот айымньытын дьиэтин кытта бэлэмнээн таһаарбыппыт отутус сылыгар барбыт.
Ырыалара өрөспүүбүлүкэ Норуот айымньытын дьиэтэ таһаарар репертуарнай лиистэригэр, араас ырыанньыктарга киллэриллэн үйэтитилиннилэр.
Олохтоох поэттар, ааптардар айымньыларын таһынан норуодунай поэттар П.Тобуруокап, Эллэй, Л.Попов, о.д.а. хоһоонноругар айбыт ырыалара ырыанньык таһымын үрдэтэллэр.
Мелодист, ырыаһыт, испиктээкил артыыһын, хор ырыаһытын быһыытынан нэһилиэгин, улууһун култуурунай олоҕор актыыбынай кыттыытын иһин "Бүтүн Сойуустааҕы норуот айымньытын I-гы фестивалын лауреата" мэтээлинэн, “Красная  звезда” сурунаал Бүтүн Сойуустааҕы тэрийэр кэмитиэтин дипломунан  наҕараадаламмыта.
Ким Петрович Колодезников рационализатор быһыытынан эмиэ биллэр.
Бэйэ­тэ хаамар от охсору, кирпииччэ мэһийэри, оройуон балыыһатыгар өрөспүүбүлүкэ эмин министиэристибэтинэн биһирэммит "КП-512"  автоматическай өтүүктүүр станогу, балыыһа бары отделениеларыгар суунар ууну турбанан быһа кэлэрин оҥорбута билиҥҥээҥҥэ диэри туһалыыллар.
Тапталлаах кэргэнинээн Анна Иннокентьевналыын өр сылларга эйэ-дэмнээхтик олорон, оҕолорун киһи-хара оҥортоон, төһө да сүтүктэннэр, олох охсууларыттан чаҕыйан турбакка, сааһырыар, буукубаны кыайан көрбөт буолуор диэри айа-тута сылдьыбыта эдэр дьоҥҥо үтүө холобур буолуон сөп.
Кыра уоллара Ким Кимович тустууга РФ үтүөлээх тириэньэригэр тиийэ үүнэн, дьонун-сэргэтин үөртэ!
Кырыйдым диэбэккэ, дьиэтин таһыгар бэйэтин бырайыагынан  пилорама оҥорон, мас хайыттаран, туйаҕын хатарааччыларыгар анаан дьиэ көҥдөйүн туттаран бэлэмнээбитэ.
Ону тупсаран таас дьиэни туппуттара, утум салҕанар үтүө кэрэһитэ буолан сандааран турар.
Амма Чакырын «дьулуурдара» саҥа сылы бииргэ көрүстүлэр
Амма Чакырын «Дьулуур» түөлбэ олохтоохторо саҥа сылы салют ытан,  бэйэлэрин эҕэрдэлэһэн бииргэ көрүстүлэр.
Олохтоохтор хаар оҥоһуктарын чочуйан, харыйаларын туруоран, уотунан-күөһүнэн киэргэтэн эрдэттэн бэлэмнэммиттэрэ.
Бэлиэ күннээх олохтоохторун  Марина Сергеевна Ефимова 75, Татьяна Софроновна Прокопьева 70, Еремей Михайлович Бессонов, Анна Ивановна Васильева 65, Егор Афанасьевич Абрамов, Нерлова Валентина Петровна 60, Күннэйэ Афанасьевна Алексеева 50 саастарын туолбуттарынан, дьиэ кэргэҥҥэ кырачаан оҕо эбиллибитинэн Наталья, Егор Слепцовтарга, Марианна, Алексей Ефимовтарга, Гульнара, Владимир Бессоновтарга, саҥа дьиэҕэ киирбит Вера, Прокопий Соловьевтарга бэлэхтэрин туттардылар.
Екатерина Бессонова салайааччылаах түөлбэ нэһилиэккэ сыл түмүгүнэн кыайыылааҕынан тахсан нэһилиэк баһылыгыттан Прокопий Прокопьевтан харчынан сэртипикээти тутта.
«Сыл устата элбэх тэрээһин барда.
Түөлбэбит олохтоохторо ыытыллар үлэҕэ көхтөөхтүк кыттан бастакы миэстэ буолары ситистибит.
Ол курдук ыһыахха «Бастыҥ тиэргэн» аатын Акулина, Иннокентий Шепелевтар, «Идэһэ» бырааһынньыгар козаларын киэргэтэн Матрена, Станислав Софроновтар, Мария Петр Николаевтар, дуобакка Афанасий уонна уола Афанасий Ларионовтар, остуол оонньууларыгар Федот Григорьев, Иннокентий Шепелев саамай үрдүк бааллары ылбыттара.
Саҥа Дьылбытыгар хаар оҥоһуктан оҕуспутун Владимир Бессонов уонна Петр Иванов оҥордулар», – диэн үөрүүтүн үллэстэр түөлбэ салайааччыта Екатерина Бессонова.
Андрей Саввин - Дьааҥы сирин үөрэппит киһи
Бу кинигэҕэ сурулларынан Андрей Саввин 1896 с. сэтинньи 21 күнүгэр Болтоҥо нэһилиэгэр Чурапчы улууһугар төрөөбүт.
Политсыылынай Иван Цыценко оскуола аспытыгар үөрэммит, үөрэҕэр олус дьоҕурдаах буолан кэлин Дьокуускайдааҕы реальнай училищены ситиһиилээхтик бүтэрэр.
Учуутал үөрэхтээх киһи буолан Чурапчынан, Кэбээйинэн, Саккырыырынан сылдьан учууталлаабыт.
Ол иһин дьону кытта сатаан кэпсэтэр, киһи дууһатыгар үчүгэйдик киирэр буолан дьон арыллан туран былыргы үһүйээннэри, олоҥхолору, ырыалары кэпсээн, ыллаан биэрэллэр эбит.
Аҥардас бастаан Бүлүү диэки сылдьыытыгар 92 остуоруйаны, 57 ырыаны-тойугу, 60 норуот сэһэнин, 1501 таабырыны суруйан кэлбитэ үһү.
Кини хоту Дьааҥы, Абый, Аллайыаха оройуоннарынан сылдьыбытын хаһан, ханан хайдах ааспытын күннээҕи туттар тэтэрээтигэр суруйан испит.
1939 сыл бүтүүтэ ахсынньы 3 күнүгэр айаҥҥа туруммут, бастаан Намҥа диэри массыынанан, онтон Кэбээйи оройуонугар баар Бөрөлөөх арыыттан Дүлүҥ Күрүөҕэ диэри 60 км, Дүлүҥ-Күрүөттэн - Буотамаҕа 65 км, Буотаматтан Сиэгэн-Күөл диэн сиргэ 70 км массыынанан, Сиэгэн Күөлтэн Тумараҕа 70 км, онтон Тумараттан Тумараҕа 25 км айаннаабыт.
Ахсынньы 12 күнүгэр Тумара диэн сиртэн таба сыарҕатынан айаннаан Тойон-Тирэххэ 85 км, Тойон-Тирэхтэн Набаҥҥа 60 км, Набаҥтан Билиргэ 50 км, Билиртэн Моой-Үрэххэ 50 км, Моой-Үрэхтэн Арыыга 45 км, онтон Арыыттан атынан  Өйүмүгэ 45 км, Өйүмүттэн Улаҕаҕа 35 км, Улаҕаттан Хатыҥнаахха 35 км, Хатыҥнаахтан Суордаахха (Баҕа Чуомах) 25 км, Суордаахтан Бычыһыкка (Дулҕалаах) 25 км, Бычыһыттан Томторго 60 км, Томтортон Быраҥатталаахха (Ынах ыспыт) 30 км, Быраҥатталаахтан Ааллаахха 30 км, Ааллаахтан Верхоянскай куоратыгар 55 км айаннаан тохсунньу 29 күнүгэр тиийэр.
Дьэ бу буолар сындалҕаннаах айан, барыта 57 күн айаннаабыт.
Аара араас ыалга хонон, сороҕор өрөөн дьон ахтыытын, араас ырыаларын-тойуктарын, олоҥхолорун сурукка тиһэн, матырыйаал бөҕөнү хомуйан тиийбит.
Верхоянскайтан Боронукка, Хоптолооххо, Холболооххо баран кэлбит.
Саамай уһуннук тохтоон, сынньанан элбэх дьону кэпсэппит сирдэринэн Верхоянскай куоракка 9 күн, Дулгалаахха 4 күн, Адыаччыга 4 күн, Табалаахха 3 күн, Остуолбаҕа 2 күн буолбут эбит.
Онтон Саввин А.А.
1940 сыллаахтан олунньу 29 күнүттэн Верхоянскайтан Абый диэки аттанар.
Верхоянскайтан Остуолбаҕа диэри 45 км, Остуолбаттан Баатаҕайга 45 км, Баатаҕайтан Адыаччыга 70 км, Адыаччыттан Табалаахха 60 км, Табалаахтан Туостаахха 50 км, Туостаахтан Хатырыкка 50 км, Хатырыктан Күөрэлкээҥҥэ 60 км, Күөрэлкээнтэн Өлөрсүбүккэ 50 км, Өлөрсүбүттэн Кириэскэ 50 км, Кириэстэн Суордаахха 60 км, Суордаахтан Күрүөлээххэ 70 км, Күрүөлээхтэн Соруочукалаахха 40 км, Соруочукалаахтан Сиэн Булгунньахтаахха 35 км, Сиэн Булгунньахтаахтан Алыы Күөлүгэр 55 км, Алыы Күөлүттэн Сурулуолаахха 30 км, Сурулуолаахтан  Быытыгыйга 45 км, Быытыгыйтан Суордаахха 45 км, Суордаахтан Хара Кустаахха 40 км, Хара Кустаахтан Абыйга 40 км сири 20 күн айаннаан кулун тутар 19 күнүгэр тиийэр.
Туостаахтан Алыы күөлүгэр 400 км табанан бараллар.
Алыы Күөлүттэн Абыйга диэри атынан айанныыр.
Уопсайа 1920 км усталаах сындалҕаннаах айаны айаннаабыт.
Абый оройуонугар 9 бөһүөлэктэргэ сылдьан ыам ыйын 11 күнүгэр Дружинаны булар.
Аллайыаха оройуонугар бэс ыйын 8 күнүгэр тиийэр, үксүн катерынан айанныыр уонна Чокуурдаахха от ыйын 9 күнүгэр 1940 сыллаахха тиийэр.
Уопсайа барыта Саввин бу уһун айанын устатын тухары массыынанан 194 км, атынан 1978 км, табанан 1230 км, оҕуһунан 20 км, тыынан 97 км, борохуотунан, катерынан 3444 км айаннаабыт.
Дьэ ол курдук кини бу 3 хоту улууска кылгас кэмҥэ олус сындалҕаннаах сырыыны сылдьан, тыһыынчанан норуот былыргы фольклорнай матырыйаалларын сурукка түһэрэн институкка биэрбит.
Саввин араас матырыйааллары хомуйа сылдьан, дьааҥылар тыллара уратытын, баайын олус сөхпүт.
Бу матырыйааллар аҥардарыттан ордуга Ойуунускайы хаайбыттарын кэннэ ситэ үөрэтиллибэккэ хаалбытттар, быраҕаллыбыта олус элбэх диэн билиҥҥи историктар кэпсииллэр.
Саввин А. А. 1932-1950 сылларга суруйбут, архыыпка сытар матырыйааллара наардаммыттара.
Билиҥҥи киһи сатаан суруйар кыахтара суох суруйуулара, холобура: «Былыргы сэргэлэр», «Саха дьиэтэ-уота», «Аҕа уустаһыы», «Саха кымыһа», «Сир оҥоһуута сайдыан иннигэр сахалар астара», «Ыһыах», «Саха оонньуулара»  уонна да атыттар.
Олус элбэх суруйуулара саха итэҕэлин туһунан.
Кэлин институттан уурайан Холбоско үлэлиир, кэргэнэ уонна соҕотох уола эрдэ өлөн, улахан оҕустарыыны ылан эдэр сааһыгар күн сириттэн күрэммит.
Онон билиҥҥи Дьааҥы историктарыгар туһаайан этэбин – бу ситэ үөрэтиллибэтэх үлэлэри хасыһан, дойдубут былыргы уус-уран айымньыларын, фольклорун эбии үөрэтиэххэ, билиэххэ сөп этэ.
Сунтаар улууһугар оскуолаҕа киириэн иннинээҕи үөрэхтээһин 100 сылыгар бэлэмнэнэллэр
Үбүлүөйү тэрийэн ыытарга улуус социальнай уонна имиджевэй бэлиитикэҕэ солбуйааччыта Гаврил Еремеев бэрэссэдээтэллээх анал хамыыһыйа тэрилиннэ.
Бүгүн хамыыһыйа бастакы сүбэ мунньаҕа буолла.
Үбүлүөйдээх сылы аһыы олунньу ыйга буолуоҕа.
Сыл устата араас тэрээһиннэр ыытыллыахтара.
Ол курдук «Палитра мастерства в год 100-летия дошкольного образования» диэн үбүлүөйдээх педагогическай марафон тэриллиэҕэ.
Улуустааҕы Үөрэҕирии түмэлин саҥа экспонаттарынан байытыы, устуоруйаны кэрэһэлиир быыстапкалары тэрийии буолуоҕа.
Сунтаар улууһугар бастакы уһуйаан аһыллыбыт үбүлүөйүгэр аналлаах сувенирдар оҥоһуллуохтара.
Өссө үбүлүөйгэ анаммыт кинигэ бэчээккэ бэлэмнэнэр.
Сыл устата бэтэрээн үлэһиттэри кытта көрсүһүүлэр былааннаналлар.
Улуустааҕы «Сыл бастыҥ иитээччитэ» куонкурус үбүлүөйгэ ананыаҕа.
Ырыаны аргыс оҥостон
1957 с. өрөспүүбүлүкэ ыччатын фестивалыгар С.Г.Васильев 100 киһилээх хор туруоран, онно Ким Петрович солист быһыытынан кыттан, дипломант үрдүк аатын ылбыта.
1963 с. «Уус-уран  самодеятельность бастыҥнара» диэн өрөспүүбүлүкэтээҕи Норуот айымньытын  дьиэтэ таһаарбыт плакатыгар киллэриллибитэ.
Ким Петровичтыын “тоҕо биһиги  оройуоҥҥа мелодист суоҕуй, түмсүүтэ тэрийиэххэ” дэһэн, 1978 с. мелодистар түмсүүлэрин тэрийиэхпититтэн ыла ырыа айыытынан күүскэ үлэлэспитинэн барбыта.
Өрөспүүбүлүкэтээҕи Норуот айымньытын дьиэтин эппиэттээх үлэһитэ А.Н.Семеновы, композитордар Сойуустарын бэрэссэдээтэллэрэ З.К.Степановы, Н.С.Берестовы, композитордар Т.Стручкову, В.Зыряновы кытта ыкса сибээстээхтик үлэлэһэн, уопсайа 100-кэ ырыаны оҕолортон саҕалаан политическай тиэмэҕэ тиийэ айда.
Улууска аан бастаан норуот айымньытын дьиэтиттэн мелодист дастабырыанньатын ылбыта.
Ырыаларын өрөспүүбүлүкэ, улуус биллиилээх ырыаһыттара, «Кэнчээри» ансаамбыл толороллор.
Тохсунньу 1 күнүттэн булт сокуонугар элбэх уларыйыылар
Ол иһигэр туох көҥүллэнэрин, бобулларын, булт болдьоҕун туһунан кылгастык сырдатта.
Холобура, элбэх киһи суулаһан бултуулларыгар, хайаан даҕаны анал “бэлиэлээх” таҥастаах буолаллара ирдэнэр эбэтэр ыстараапка тэбиллиэхтэрин сөп.
Эһэни бултуур болдьох атырдьах ыйын 1 күнүттэн ахсынньы бүтүөр диэри, ол иһигэр биир саастаах уонна оҕолоох эһэни бултуур бобуллар.
Тайахха булт тыһытаатыыра, лөкөйө-ыҥааҕа диэн араарбакка барытыгар балаҕан ыйын 15 күнүттэн саҕаланар.
Аны тыыннаах табаны муоһун быһар көҥүллэммэт, сууттаныахха сөп.
Ньургустан Николаевич кэпсэтиитэкэлэр нүөмэргэ сиһилии тахсыаҕа.
Олимпиада билии хаачыстыбатын көрдөрөр
VII кылаастарга барыта 19 оҕо кытынна.
Кировскай, Өрт оскуолалара кыттыбатахтара.
Улуустааҕы гимназияҕа I миэстэ Э.М.Петров – 35,7 баал, II м С.П.Пахомова – 34,7 б.
Нэһилиэк оскуолаларыгар: I м С.Н.Стручков – 32 б. (А.Н.Осипов аатынан Бэрдьигэстээх орто оскуолата), II м К.С.Терентьева – 27,2 б. (Күөрэлээх орто оскуолата), III м А.В.Михайлова – 26,7 б. (Дьиикимдэ орто оскуолата)
VIII кылаастарга барыта 21 оҕо, оскуола аатыттан кыттыбыттара кэрэхсэбиллээх.
Былырыын бастаабыт оҕо 35 б. эбит буоллаҕына, быйыл хаачыстыба быдан тупсубут.
Ол курдук, улуустааҕы гимназияҕа I м В.Ю.Попов – 49 б., II м ­ түмүгэ суруллубатах.
IX кылаастарга хаачыстыба көрдөрүүтэ быдан үрдүк.
Былырыын бастаабыт оҕо 27,7 б. ылбыт буоллаҕына, быйыл бастаабыт үөрэнээччи 34,7 б.
Киһи кэрэхсиирэ, быйыл оскуолалар бары кытыннылар.
Улуустааҕы гимназияҕа I м А.Р.Николаев – 34,7 б., II м А.Э.Данилов – 31,8 б.
Нэһилиэк оскуолаларыгар: I м В.Ф.Заровняев – 30,9 б. (А.Н.Осипов аатынан Бэрдьигэстээх орто оскуолата), II м 26,5 б.
хомуйан, эмиэ бу оскуола үөрэнээччитэ Н.Б.Тимофеев ылбыт, III м С.Н.Адамов – 24,2 б. (Кировскай орто оскуолата).
X кылаастарга олимпиадаҕа кыттыы да, хаачыстыба да көрдөрүүтэ мөлтөх.
Өрт, Кировскай, Атамай оскуолалара кыттыбатахтар.
Онон X кылаастарга барыта 12 оҕо билиилэрин тургутуппуттар.
Ол курдук, I м Т.М.Сидорова – 23 б. (Семен Данилов аатынан Бэрдьигэстээх орто оскуолата), II м А.А.Федорова – 16 б. (Семен Данилов аатынан Бэрдьигэстээх орто оскуолата), III м У.И.Чемезова 15,5 б.
(Маҥаны орто оскуолата).
Онтон улуустааҕы гимназияҕа II м А.П.Ноговицын – 17,5 б.
Боротокуолтан көрдөххө, быйылгы X билиилэрин таһыма олус намыһах.
Былырыын бастаабыт оҕо 31,45 б. этэ.
XI кылаастарга барыта 12 оҕо кыттыыны ылбыт.
Өрт, Атамай, Кировскай, Кэптин оскуолатын оҕолоро кыттыбатахтар.
Былырыын икки эрэ оскуола кыттыбатаҕа.
I м В.Ф.Заровняев – 31,5 б. (А.Н.Осипов аатынан Бэрдьигэстээх орто оскуолата), II м  Т.П.Попова – 27,4 б. (А.Н.Осипов аатынан Бэрдьигэстээх орто оскуолата), III м Д.Р.Максимов – 26,1 б. (А.Н.Осипов аатынан Бэрдьигэстээх орто оскуолата).
Улуустааҕы гимназияҕа II м В.Н.Андреев – 27,6 б.
I м боротокуола суруллубатах.
Быйылгы XI географияны билиилэрин таһыма былырыыҥҥы оҕолордооҕор намыһах.
Былырыын бастаабыт үөрэнээччи 37,1 б. этэ.
Бастатан туран, хаачыстыбаҕа үөрэтии былырыыҥҥытааҕар арыый эбиллибит курдук.
Ол эрээри быйыл да, сорох оскуолалар география олимпиадатыгар олох да кытта сатаабатахтара киһини дьиксиннэрэр.
Маны үөрэх улуустааҕы управлениета болҕомто ылан, ыйыы-кэрдии биэриэн наада быһыылаах.
География оскуолаҕа көтө предмет буолбатах.
Россия дьылҕатын быһаарар суос соҕотох сүрүн предмет буоларын өссө төгүл санатыаҕы баҕарыллар.
Оскуола сүрүн соруга эксээмэҥҥэ үрдүк баалы ситиһии буолбатах, чиҥ билиини биэрии.
Улууспут инники кэскиллэригэр, оҕолорго туһаайан, икки кыһыл дипломнаах, икки учуонай степеннээх, Бэрдьигэстээх орто оскуолатын үрүҥ көмүс мэтээлинэн бүтэрбит (2005 с.) К.С.Кириллина курдук, географияҕа туйгуннук үөрэнэргитигэр баҕарыам этэ.
Туох барыта үчүгэйдик умнуллубат былыргы.
Чайыҥдаҕа вахтанан үлэ байыаһа
Сунтаар улууһуттан үгүс киһи вахтовай ньыманан үлэлии-хамсыы сылдьаллар.
Олортон биирдэстэринэн Сунтаар сэлиэнньэтин олохтооҕо Руслан Андреев буолар.
Кинини кытары кэпсэтиибитин сэҥээриэххит дии саныыбын.
– Билигин үгүс саха дьоно вахтовай ньыманан бырамыысыланнай тэрилтэлэргэ үлэлиир буолбута хайҕаллаах.
Бэйэҥ хайдах вахтовай ньыманан үлэлии барбытыҥ туһунан кэпсээ эрэ.
– Вахтовай ньыманан үлэлии барыам иннинэ араас тэрилтэлэргэ туох үлэ көстөрүнэн сылдьыбытым.
Бу саас, ыам ыйыгар улуустааҕы нэһилиэнньэ үлэлээх буолуутункиинэ биллэрии таһаарбыта.
Онно Ленскэй оройуонугар үлэлиирбиир бырамыысыланнай тэрилтэҕэ вахтовай ньыманан үлэһиттэр наадаларын туһунан этиллэр этэ.
Ол биллэрииникөрөн баран, бука ыам ыйын ортотугар кииҥҥэ кэлбитим.
Кэлбиппэр, киин үлэһиттэрэ үлэҕэ сэрэхтээх буолар туһунан анал анкетаны толорторбуттара.
Ол, онон ааспыта.
От үлэтэ үмүрүйэрин саҕана, атырдьах ыйын саҕаланыыта миэхэ Александр Макарович Николаевич субуоннаан бэрэбиэркэни ааспытым туһунан эппитэ уонна биһиэхэ кэл диэбитэ.
Кэлбиппэр, киһим «ЛенскэйЧайыҥдатыгар вахтаҕа үлэлии барар буоллуҥ» диэбитэ.
Хас да хонон баран, Дьокуускайкуоракка барыы буолла.
Онно тиийээппитин кытта ый курдук обсерваторга сытыарбыттара.
Ковидка диэн үстэ анаалыс ылбыттара.
Хоско соҕотох сытаҕын.
Утуйар таҥаскын барытын биэрэллэр.
Аһылыккын ааныҥ таһыгар аҕалан уураллар.
Харыстанар маасканан барытынанхааччыйаллар.
Манна, өссө обсерваторга киириэхпит иннинэ, хамыыһыйаны кыайан ааспакка хас да киһи доруобуйаларынан сыыйыллыбыттара.Инньэ гынан, 50-тан тахса киһи талыллан, харыстабылга ый курдук сытан тахсыбыппыт.
– Үлэлиир сиргитигэр хайдах айаннаабыккытый?
– Биир күн, ол эбэтэр атырдьах ыйын 26 күнүгэр барыбытын оптуобуска олордон, пуорка киллэрбиттэрэ.
ДьокуускайТалакаан маршрутунан көппүппүт.
Талакааҥҥа түспүппүтүгэр биһигини оптуобус кэтэһэн турара.Онно олордон баран, үлэлиэхтээх сирбитигэр илтилэр.
Талакаантан Чайыҥда саҕаланан барар эбит.
Үлэлиир сирбит 70-ча км курдук тэйиччи баар.
Нулевой КПП-га тиийээппитин кытта биһигини өр баҕайы бэрэбиэркэлээбиттэрэ.Үлэлиир сирбитигэр тиийбиппитигэр икки күн сытыардылар.
Эмиэ ковидтан анаалыс ылбыттара.
Барыбыт анаалыһаүчүгэй диэн буолла.
Ол кэннэ 73-с учаастак диэн баар эбит.
Ол саамай кииннэрэ.
Манна хонтуоралара эҥин баар.
Биһигини барыбытын хонтуораҕа мунньан баран, араас докумуону толортордулар.
Оннобиһиэхэ хамнаспыт түһэр карточкатын биэрдилэр.
Ол кэнниттэн ыскылааттарыгар баран анал таҥаспытын ыллыбыт (сайыҥҥы, кыһыҥҥы, атах таҥаһыгар тиийэ).
Онно элбэх СМУ баар эбит.
Бэйэ- бэйэлэрин тус-туспа араартыыллар.
Тус бэйэм 73-с учаастаккабаар СМУ-7 диэҥҥэ хаа бытым.
Онно үгүспүт 110 учаастакка ананан барбыттара.
Биһиги 11 буолан хаалбыппыт,ол иһигэр 3 Сунтаар дьоно.
Эбиэт кэннэ үлэлэтэн бардылар.
Онно плитканан суолу тэлгииллэр эбит.
Хайы-сах тэлгэнэн сытар этэ.
Биһиги стыктарын буорунан кута-кута битумунан кутабыт.
Бары бииргэ сылдьыбыппыт.
Балтараа ый оннук үлэлээбиппит.
Үлэлии барарбытыгар вахтабыт болдьоҕо бастаан утаа 2 ый диэн этэ.
Онтон учаастакка тиийээппитин кытта ыарыынан сибээстээн 3 ый диэн буолбута.
Онон үс ый үлэлээн кэллим.
Ити курдук балтараа ый суол оҥоһуутугар сырыттыбыт.
Үлэбит эрэсиимин туһунан этэр буоллахха, сарсыарда 6-ҕа туран аһыы бараҕын.
Сэттэ ааһыыта үлэлиир сиргэр бараҕын.Күнүс 12 чааска учаастаккар аҕалан эбиэттэтэллэр.
Ити курдук 6 чааска диэри үлэлиибит.
Киэһээҥҥи аһылыккын аһаан баран, бэйэҥ-бэйэҕэр бэриллэҕин, сөбүлүүр дьарыккынандьарыктаныаххын сөп.
Олорор усулуобуйабыт үчүгэй.
Уопсайга олорбуппут.
Хоско алта киһи түһэр.
Утуйар, кэтэртаҥаскын нэдиэлэ аайы уларытаҕын.
Сибээспит «Мегафон».
Нэдиэлэни быһа баанньык үлэлиир ,баран суунаҕын.
Балтараа ый үлэлээбиппит кэннэ биһигини атын, ПСП диэн учаастакка көһөрбүттэрэ.
Онно көһөрөллөрүгэр биһиги вагончикка олорбуппут.
Кырааска уона ону-маны хаһыы үлэтэ этэ.
Өссө турба анныгар кирпииччэни тэлгээбиппит.
– Вахтовай ньыманан баран үлэлиир дьон төһө хамнаһы аахсаллар эбит диэн ааҕааччылар интэриэһиргиир буолуохтаахтар.
– Бастаан ый ортото аванса түһэр.
Ол кэннэ, кэлэр ый 15-һигэр хамнаһыҥ түһэр.
Холобур, боростуой оробуочай хамнаһа 70 тыһ. солк.
Сорох уолаттар пульт диэн кыраасканан ыстарар үлэҕэ сылдьыбыттара.
Онноүлэлиир дьон хамнастарыгар эбиллэр этэ.
Үлэни хонтуруоллуур маастардара 15 тыһ. тиийэ уопсай хамнастарыгар эбэн биэрэллэрэтэ.
– Руслан, вахтанан үлэҕэ ыллыҥ да барбатыҥ биллэр.
Үлэлии барарга киһиттэн ханнык хаачыстыба наада эбит дии санаатыҥ?
– Бастатан туран, киһи хара үлэни сатыахтаах уонна тулуурдаах, доруобай буолуохтаах.
Ону таһынан, киһи быһыытынан хаачыстыбаҥ, майгыҥ-сигилиҥ онно эппиэттэһиэхтээх.
Вахтаҕа коллективнай үлэ.
Дьону кытта тапсан үлэлиир буоллаххына, төһө баҕарар сылдьаҕын.
Онон биир дойдулаахтарбын, вахтовай ньыманан үлэлии кэлэргитигэр ыҥырабын.
Умнуллубат кэрэ түгэннэр
Үүнэр күммүт үөскүүр саҕата, ситэ сырдыы илик туманын быыһыттан бүдүгүрэ кырдьыбыт кырыа-кыһын кыскыйдаммыт муҥутуур тымныытын иккис түһүмэҕин кэнниттэн, быт хаамыытынан дуу, кутуйах атылынан дуу уһаан, кэлэн иһэрин бэлиэтиир чысхаан сарсыардатынан “Дорообо киэнэ дорҕооннооҕо буолуохтун!”.
Көр, ити аата көстөр дьүһүнэ көмүскэ тэҥнэммит кэмэ-кэрдиитэ улам-улам чугаһаан эрдэҕэ?
Ол кэриэтэ бэйэлээх олохпут эмиэ араас кэрдиис түгэннэринэн солбуллан биллэрбэккэ устан, уулуу сундулуйан “киһи дуо” диэн айылҕа “харамайын” араастаан эрийэн-буруйан ууга-уокка түһэртиирэ барыбытыгар да биллэр суол ээ!
Ити эрээри, кини даҕаны үгүс сырдык сахтаах, эриэккэс эркээйи өйгөр өспөттүү иҥэрэр айылгылаах буолар эбит.
Миитэрэйим барахсан бу орто дойдуттан туораабыта хайыы-үйэ 20-чэ сыл буолбут эбит.
Элбэхтэ да бииргэ сылдьан, аны олох даҕаны ыкса ыаллыы олохсуйан үөрбүппүт-көппүппүт баара.
Төһөлөөх элбэх араас оччотооҕу обургу да, орто да күрэхтэргэ үксүн кыайыы көтөллөнөн, ардыгар кыайтарыы да “кыаһыланан” сылдьыбыппыт буолуой?!
Миигин үксүн “уҥа илиим, өйөбүлүм” – диэн киһини кыбыһыннарара.
Бэйэтэ Сылаҥы Сылаҥ дэппит чулуу ыспарсымыан, улууска биллэр успуорт дьиҥнээх энтузиаһа, быһата Саха Ньургуна этэ.
Тапталлаах аата эмиэ Ньургун эбит.
Кини туһунан ахтыы да син элбэҕэ буолуо.
Онтон биир умнуллубат түгэни ахтыым ...
Субуруускай сопхуос отделениеларын зонатааҕы күрэхтэһиитэ үксүн биһиэхэ буолара.
Оройуоҥҥа биир бастакынан тутуллубут, оччолорго типовой дэнэр,  улахан успуорт саалалаах этибит.
1972 сыл сааһыары, кулун тутарга  икки күннээх тыҥааһыннаах күрэхтэһии кэнниттэн, хатылылар арай очукуо аҥаарынан кыайан таҕыстылар, кубогы илдьэ барар буоллулар.
Дьоммут үөрэн-көтөн “сус” гыннахтара дии!
Биһиги  дьиктиргээн, саҥаттан ааҕан көрдүбүт, сэрэйбит курдук, очукуо аҥаарынан биһиги кыайбыт эбиппит.
“Ол да иһин “суоластар”  (ити кини үгүстүк туттар тыла этэ) түргэнник барбыттар эбит, сарсын баран кубокпытын былдьаан кэлиэҕиҥ”, - диэн баран, буоларын курдук, мичээрдээн кэбистэ.
Оччону истибит дьон өрүкүнэйэ түстэхпит: “Дабаай, күн сарсын барыаҕыҥ, наада буоллаҕына, иккистээн да киирсэргэ бэлэммит”, - дэстибит.
Нөҥүө күн эрдэ хомуллан, сатыы Хатылылаатыбыт.
Хамаандабыт да толору таҕыста: Миитэрэй, мин, Уйбаан Дуруһаал, Оппуонньа Аянитов, Степа Макаров уонна Баһылай Дарбасов.
Эбиэт ааһыыта туох да сэрэтиитэ суох тиийдибит, дьоммут  хайдах эрэ кэтэспит курдуктар, мүчүҥнэһэ көрүстүлэр.
“Суоластар, кубокпытын ыла кэллибит, арааһа судьуйа сыыһата тахсыбыт, төттөрү аҕалыҥ”, - Миитэрэй бас-көс киһибит суос бэринэр.
“Дабаай, өссө быһаарсыаҕыҥ, мээчиккэ ...” Успуорт саалата суох буолан күрэхтэһии кулуупка ыытыллара.
Биһиги ол саҕана олох үчүгэй кэммит буолан уонна кыһыыбыт да эптэҕэ, олох тулуппатыбыт.
Аатырар, солбуллубат Куобараптара да туһалаабата.
Уйбаан Львович Говоров, кырдьык да, успуорт бары көрүҥүн ис сүрэҕинэн итийэн-кутуйан таптыыр, тылын-өһүн, ууһун-уранын таба туһанар, улууска биллибит успуорт фанаата этэ.
Сэмэн Прокопьев эмиэ Хатылы чулуута, киһи киэнэ чаҕылхайа, хайа, уонна үһүс киһилэрэ, бэйэлэрин күтүөттэрэ Уйбаан Харлампьев эмиэ успуорт энтузиаһа, ол быыһыгар Мичикилээн Иванов – бары да дэгиттэр уолаттар: “Бээ, бээ, уолаттаар, атын сиргэ баран атын көрүҥнэрбитин салгыаҕыҥ, ити Саайка дьиэтигэр”, - дэһэллэр.
“Чэ сөп, биһиги онно да бэлэммит”, - этиллибит дьиэҕэ ыстанан тиийдибит, эрдэттэн да сылдьымахтаабыт сирбит.
Ааны аһаат, эрэстэрээн аһа диэн сымыйа буолуох этэ оччотооҕу үйэҕэ, остуол бөҕө тардыллыбыт.
Хаһаайыттарбыт да хамсаныылара түргэнэ, имигэһэ, сайыҥҥы дьэргэстэй ыһыаҕар майгылатар үлүгэрэ!
Сатыы хааман тиийбит дьон, син 35 биэрэстэ баара буолуо, аччыктаабыппыт да бэрт, тардыммыта буола-буола, улам  түсүһэн  бардахпыт дии!
Миитэрэйбэр имнэнэбин: “Кубогы, кубогы”, - диибин.
Хатылыларбыт буоллаҕына хас туос аайы биһигини киһиргэтэллэр, эчи, тыллара ууһа, эриэккэһэ, киһи эрэ аһыы олоруох курдук.
Ол быыһыгар маспыт тардыһыыта –  эмиэ биһиги туһабытыгар.
Киһибин көрбүтүм – туох да үөрбүт аҕай, бирээмэ “кэрэмэһэ” быгыалыы сылдьар.
Оо, үчүгэй да майгылаах этэ, табаарыһым барахсан” “Суоластар, кэбис, сиэҥ, докумуон туоллаҕа, только эһиил кубокпытын илдьэн миэстэтигэр туруораҕыт, бу сырыыга биһиги, хайа да түбэлтэҕэ биэриэхпит суоҕа, чэ, уонна бу үлүгэрдээх далбарга түбэһэн баран, аанньа буолуохпут дуо, ыллыахха-туойуохха буоллаҕа”, - диэн баран, бэйэтин “хоруонкатын” тардан кэбистэҕэ үһү ...
Саныыбын төрөөбүт алааспын...
Харахпар бу тиллэн кэллэр табаарыһым өлбөөдүйбэт мөссүөнэ!!!
Амматааҕы суол иниспиэксийэтэ улахан тымныыларга суоппардары сэрэтэр
Амматааҕы ис дьыала отделын суолга куттал суох буолуутун судаарыстыбаннай иниспиэксийэтэ хойуу туманнаах тымныы күннэргэ суоппардар суолга сэрэхтээх буолалларын санатар.
Маннык күҥҥэ-дьылга будулҕан туман мэһэйдээн, суоппардар сатыы дьону, тохтоон турар, айаннаан иһэр массыыналары көрбөккөлөр суол саахалын таһаарыахтарын, дьон олоҕор кутталы үөскэтиэхтэрин сөп.
Ол иһин бэйэҕэ эрэллээхтик сананарга бытааннык айанныырга ыҥыраллар.
Кэнниттэн айаннаан иһэр массыына иннигэр иһэр тиэхиньикэни чуолкайдык көрөрүн уонна арытын суоттанарын курдук массыыналар улахан уонна тумаҥҥа туттуллар уоттарын уматан сылдьыахтаахтар.
Иниспиэктэрдэр хойуу тумаҥҥа массыынаны ситэн ааһар көҥүллэммэтин, атын тиэхиньикэттэн тэйиччи айанныахтаахтарын, суол уҥа өттүн тутуһуохтаахтарын, бу хайысхаҕа массыына тохтоон турар буоллаҕына хаҥас өттүттэн ааһыахтаахтарын, тыас сигналын туһаныахтарын сөбүн этэллэр.
Туман олус хойуу буоллаҕына суол кытыы өттүгэр туораан улахан уонна сигнализация уоттарын холбоон олорон туман астарын кэтэһэллэригэр сүбэлииллэр.
«Хойуу туманнаах тымныы күннэр тураннар, суоппардар массыыналарын фараларын, уоттарын тыктарбаттара, тиэхиньикэлэрин дьиэгириитэ, хайа эмэ чааһа алдьаныыта, прицептэрин уоттара умайбата бэлиэтэнэр.
Үүммүт сылга арыгы иһэн баран үс суоппар түбэстэ.
Маннык түгэҥҥэ суоппардар дьыалалара административнай буруй быһыытынан мировой суукка көрүллэллэр.
Иккис түбэһиигэ холуобунай дьыала көбүтүллэр.
Буруйданааччы тиэхиньикэни ыытар бырааба икки сылга быһыллар эбэтэр хаайыллыан сөп.
Ыраах айаҥҥа барааччылар массыынаҕытын үчүгэйдик көрүнэн, эбии бензини, саппаас чаастары, сылаас таҥаһы ыларгытыгар сүбэлиибит», – диэн этэр Амматааҕы ис дьыала отделын суолга куттал суох буолуутун иниспиэксийэтин судаарыстыбаннай иниспиэктэрэ, полиция ыстаарсай лейтенана Григорий Неустроев.
Амма Наахараҕа быйыл Үлэ Геройа Петр Яковлев 100 сааһын бэлиэтиэхтэрэ
Амма улууһугар быйыл үгүс тэрээһин күүтүллэр.
Онтон биир сүрүннэрэ Социалистическэй Үлэ Геройа Петр Ионович Яковлев төрөөбүтэ 100 сыла.
Герой төрөөбүт нэһилиэгэр үбүлүөйдээх тэрээһини үрдүк таһымҥа ыытар сыаллаах, бэлэмнэнии үлэ чэрчитинэн улуус тэрийэр хамыыһыйата тахса сырытта.
Бөлөҕү улуус баһылыгын социальнай боппуруостарга солбуйааччы Саргылана Борисова салайда.
Кинини кытта баһылыгы тутууга уонна инфраструктура сайдыытыгар солбуйааччы Виктор Смирников, кылаабынай архитектор Федора Алексеева, тыа хаһаайыстыбатын управлениетын салайааччытын солбуйааччы Алексей Шишигин, соторутааҕыта култуура управлениетын салайааччытынан анаммыт Иван Иванов сылдьан туһааннаах боппуруостарын билистилэр.
Хамыыһыйа нэһилиэк баһылыга Мария Захарованы, исписэлиистэри кытта көрсөн тирээн турар былааннары дьүүллэстилэр уонна тутуллуохтаах эбийиэктэри көрдүлэр.
“Олунньу 22 күнүгэр Амма Наахараҕа, Петр Ионович төрөөбүт күнүгэр сөп түбэһиннэрэн, үбүлүөйдээх сыл аһыллыыта буолуохтаах.
Ону сэргэ олунньу ый ортотугар Дьокуускай куоракка Үлэ Геройун олоҕун көрдөрөр быыстапка арыллыахтаах.
Муус устар ыйга өрөспүүбүлүкэтээҕи театрализованнай көрүү былааннанар.
Сыл устата нэһилиэккэ араас үлэлэр ыытыллыахтара, көҕөрдүү үлэтэ барыа, саамай сүрүнэ саҥа уһуйаан дьиэтэ үлэҕэ киириэхтээх.
Петр Ионович Яковлев музей-дьиэтин саҥардан оҥоруу барыахтаах, пааматынньыктаах сквер тутуллуохтаах.
Дьэ ол гынан баран биллэн туран ыытыы таһыма барыта билигин баар хааччахтан тутулуктаныан сөп”, – диэн баһылык солбуйааччыта Саргылана Васильевна былааннаммыт үлэлэри билиһиннэрдэ.
Сотору кэминэн биллиилээх ыанньыксыт үлэлээн ааспыт “Арыы Алаас” диэн сиригэр баар сайылыгы саҥардыыга бэлэмнэнии үлэлэрэ саҕаланыахтаахтар.
Ыытыллыбыт кэпсэтиигэ нэһилиэк уопсастыбанньыктара эмиэ кыттыыны ылан бэйэлэрин санааларын эттилэр, этиилэри киллэрдилэр.
Дьээбэлээх тэрээһиҥҥэ
Хорообут нэһилиэгэр сэргэх куонкуруска көхтөөхтүк кытыннылар.
Кыттааччылар сүөһүлэрин киэргэтэн, симээн, хаартыскаҕа түһэн олохтоох култуура киинин инстаграм-сирэйигэр таһаардылар.
Дьээбэлээх куонкуруска бастакы миэстэни СӨ Доруобуйа сыла биллэриллибитин кэрэһэлиир 2 саастаах Доктор Старт ылла.
«Күүстээх Боотур оҕус» анал ааты 2 саастаах Орел, «Улгум Боотур оҕус» ‒ Саадьаҕай оҕус, «Удьуор утума» ‒ үстээх Ураанньык, «Бүгүрү Боотур оҕус» ‒ Соломон, «Саамай эдэр кыттааччы» анал ааты 8 ыйдаах Красавчикка иҥэрдилэр.
Өрүү инники күөҥҥэ
Омскайга бииргэ үөрэммит устудьуон доҕотторо, кини курдук успуорт эйгэтигэр бэйэлэрин ааттарын ааттаппыт Александр Куприянов, Аркадий Прокопьев ахталларынан, ол кэмнэртэн Михаил Дмитриевич үөрэҕин бүтэрэн, дойдутугар тиийэн физкултуура уонна успуорт сайдарыгар бэйэтин көрүүлэрин олоххо киллэрэргэ сыал туруорунара, былаан оҥосторо дииллэр.
Ол баҕа санааларыттан олоххо киирбит биир туоһутунан интэринээт томторугар 200 м.
эргимтэлээх сүүрэр дорожкалаах, иһигэр икки волейболлуур былаһааккалаах, сабыылаах манеһы үлэҕэ киллэрбитэ.
“Киһи барахсаны Айыы Таҥара орто дойдуга дойдуҥ, дьонуҥ туһугар ай-тут, олоҕу оҥорус диэн анаан ыытар айылгылаах.
Оннук киһинэн үөһээ айыылар бэйэтин норуотун туругурда, дьоллуу ыыппыт эрэллээх уолларынан Михаил Дмитриевич Гуляевы туох да кэтэх санаата суох дорҕоонноохтук этэбин.
Кыра эрдэҕиттэн үлэ-хамнас ортотугар эриллэн, дьиҥ дууһатынан эт-хаан өттүнэн чэгиэн-чэбдик буоларга ылынан улааппыт тыа оҕото үөрэхтэнэн, ситэн-хотон, үлэ үөһүгэр түһэн, ситиһиилээхтик үлэлии сылдьарыттан дуоһуйа үөрэҕин,” – диэн Саха өрөспүүбүлүкэтин физкултуураҕа уонна успуорка үтүөлээх үлэһитэ, Д.П.
Коркин аатынан судаарыстыбаннай бириэмийэ лауреата, Саха АССР успуорка кэмитиэтин 1977-1986сс..
бэрэссэдээтэлинэн үлэлээбит А.Е.
Алексеев 2016 сыллаахха “Спорт Якутии” хаһыакка “Успуорт уһулуччулаах салайааччыта” диэн ыстатыйатыгар суруйбутуттан ахтан саҕалыым.
Киһи дьоло диэн – доруобуйа, доруобуйа диэн – дьол буоллаҕа.
Михаил Дмитриевич норуотун доруобуйатын уһансаары, икки аналлаах үөрэҕи бүтэрэн, салгыы Уһук Илиҥҥи академияҕа салайыы салаатыгар үөрэнэр.
Үөрэҕин хайысхатынан төрөөбүт улууһугар физкултуура учууталынан олус таһаарыылаахтык үлэлээн, аата үрдүктүк ааттаммыта.
Кэскиллээх, эдэр  үлэһити улуу тириэньэр Д.П.Коркин аатын сүгэр ыспартыыбынай оскуоланы салайарга анаабыттара.
Ити кэмҥэ Михаил Дмитриевич бэйэтин тугун-ханныгын биллэрэн, улахан салайааччы быһыытынан ситэн-хотон, үлэтэ-хамнаһа өрөспүүбүлүкэҕэ, Арассыыйаҕа биллибитэ.
Оскуола эдэр дириэктэрин биир дойдулаахтара эрэнэн, итэҕэйэн,  Саха Өрөспүүбүлүкэтин 1-кы ыҥырыылаах Ил Түмэн дьокутаатынан талаллар.
Онно үлэ улахан оскуолатын ааһар – өрөспүүбүлүкэҕэ саҥа хайысхалаах оскуолаларын тэрийиигэ кыттар.
Дьэ, уонна ситэн-хотон, саха тыллаах киэн туттар, дурда-хахха оҥостор физкултуура хамсааһынын биир тарбахха баттанар салайааччыта буола үүнэр.
Киэҥ санаанан, инникини далааһыннаахтык көрүүнэн сиэттэрэн, Арассыыйаҕа аан бастаан тыа сиригэр – Чурапчыга физкултуура уонна успуорт үнүстүүтүн тэрийэр.
Тэрийбитэ диэн – эттэххэ дөбөҥ.
Ити үлүгэрдээх чыпчаал, кэскиллээх былааны ситиһэргэ, олоххо киллэрэргэ киэҥ хабааннаах сайдыы, тургутуу үлэтэ барбытын, утуйар уутун умнан туран сүүрбүтүн-көппүтүн, ардыгар үөрэр-хомойор түгэннэрин бэйэтэ эрэ билэн эрдэҕэ.
Үнүстүүт күн бүгүн ситиһиилээхтик үлэлии турар.
Бу үөрэх кыһата аһыллыаҕыттан, 20 сыл устата, тыһыынчанан ааҕыллар анал  үрдүк үөрэхтээх исписэлиистэр бэлэмнэнэн, киэҥ нэлэмэн Сахабыт сирин араас муннуктарыгар норуот доруобуйатын туһугар, үөрэтиигэ-иитиигэ, араас салайар үлэлэргэ таһаарыылаахтык үлэлии сылдьаллар.
Үрдүк кылаастаах ыспарсымыаннар иитиллэн, өрөспүүбүлүкэ, Арассыыйа чиэһин аан дойдуга аатырдаллар-сураҕырдаллар.
Тыа сиригэр физкултуура үнүстүүтүн ситиһиилээхтик  тэрийбит бастакы ректор Михаил Дмитриевич Гуляев аата үйэлэргэ ахтыллыаҕа.
Успуорт эйгэтигэр бэйэтин хайысхатын булбут, успуорт эйгэтигэр аата-суола биллибит Михаил Дмитриевиһы 2003 сыллаахха Саха Өрөспүүбүлүкэтин физкултуураҕа уонна успуорка кэмитиэтин бэрэссэдээтэлинэн аныыллар.
Дьэ, ол кэмтэн саҕаланар биһиги Михаил Дмитриевичпыт өрөспүүбүлүкэҕэ  успуорт сайдыытыгар туһулаабыт уһун сыллаах өрөгөйдөөх, таһаарыылаах үлэтэ.
Ону эмиэ бу ахтыыбар А.Е Алексеев “Успуорт уһулуччулаах салайааччыта “диэн ыстатыйатыттан киллэрэбин: “Мин успуорт эйгэтигэр холбоон-илбээн, үйэ чиэппэрэ үлэлээтим.
Ол тухары сыралаах үлэ аһыытын-ньулуунун билэн аастаҕым.
Өрөспүүбүлүкэҕэ успуорду салайааччынан физкултуурунай хамсааһын саҕаланыаҕыттан, арааһа, сүүрбэттэн тахса киһи үлэлээн аастаҕа.
Ким туох кыахпытынан, төһө билиилээхпитинэн, күүспүт-уохпут, өйбүт-санаабыт тиийэринэн, бары күүспүтүн түмэн үлэлээн, бигэ акылааты ууран, ол сүнньүнэн үлэ өссө силигилии сайдыа турдаҕа.
Ол гынан баран, Михаил Дмитриевич бэйэтин уһулуччулаах салайааччы быһыытынан чаҕылхайдык уонна итэҕитиилээхтик көрдөрдө.
Маннык таһаарыылаахтык үлэлээбит, кини курдук ситиһиилэммит, үрдүк кирбиилэри ылбыт салайааччы суох этэ диэн быһаччы этиэхпин баҕарабын.
Биһиги кининэн киэн туттабыт – Сахатын сирин бүтүн Арассыыйаҕа, аан дойдуга таһаарда».
Хайдах курдук үчүгэй сыанабылы биэрбитий, биир успуорт улахан салайааччыта, аксакала?!
Михаил Дмитриевич ыыппыт үлэлэрин  сүрүн оҥкулларыттан аҕыннахха, ситимнээх үөрэҕи уһуйаантан саҕалаан, үрдүк үөрэххэ диэри  олохтоото, бастыҥ ыспарсымыаннарбыт Арассыыйа, Европа, Аан дойду күрэхтэһиилэригэр араас көрүннэргэ  кыттыыларын хааччыйан,  үрдүк ситиһиилэри көрдөрдүлэр, доруобуйаларынан хааччахтаах дьоммут успуордунан дьарыктаналларыгар анаан, сөптөөх хайысханы тутуһан, сурдоолимпиадаҕа, параолимпийскай оонньууларга кыһыл көмүс, үрүҥ көмүс мэтээллэргэ тигистилэр, саха национальнай көрүҥнэрин сайыннаран, Арассыыйа, тас дойду таһымнарыгар тиийэ күрэхтэһиилэр ыытыллар буоллулар, улуустар ахсын госком  успуорт күннэрин бүтүн өрөспүүбүлүкэни хабан киэҥ далааһыннаах үлэни ыытар, “Азия оҕолоро” норуоттар икки ардыларынааҕы күрэхтэһии, норуоттар икки ардыларынааҕы турнирдар, Арассыыйа күрэхтэһиилэрэ үрдүк таһымҥа ыытыллар буоллулар, өрөспүүбүлүкэтээҕи улахан күрэхтэһии ыытыллар улуустарыгар үчүгэй стадионнар, успуорт саалалара, онтон да араас эбийиэктэр тутулуннулар, өрөспүүбүлүкэбит киинигэр успуордунан дьарыктанарга сөптөөх аныгы баараҕай тутуулар, онтон да атын киэҥ хабааннаах үлэлэр ыытылыннылар.
Маннык кэскиллээхтик саҕаламмыт үлэ-хамнас салгыы сайдыыта салайааччы тэрийэр-салайар үлэҕэ уһулуччу дьоҕурдааҕын, ылыннарыылаах тыллааҕын, ылсыбытын тиһэҕэр тиэрдэр дьулуурдаах үлэһит буоларын толору туоһулуур.
Бу үлэлэр ситиһиллэллэригэр Михаил Дмитриевич  киһи быһыытынан хаачыстыбата сүрүн оруолу ылара саарбахтаммат.
Ол курдук кини оҕо сааһыттан бэйэтигэр сүрдээх ирдэбиллээх, көнө сүрүннээх, чиэһинэй, судургу майгылаах буолара, эппитин толороро, туруоруммут сыалын ситиһэрэ, үрдүк ирдэбиллээҕэ.
Ити хаачыстыбалара үрдүк таһымнаах профессиональнай салайааччы буоларыгар төһүү буоллаҕа.
Кини чөл олоҕу тутуһар, онно дьону-сэргэни көҕүлүүр салайааччылартан биирдэрэ.
Үөрүнньэҥ, сахалыы сайаҕас, ыалдьытымсах майгытынан, сэргэх кэпсээнинэн дьону бэйэтигэр тардар.  Михаил Дмитриевич  Арассыыйа,  өрөспүүбүлүкэ араас муннуктарыгар тиийдэҕинэ, кинини онно эрэллээх доҕотторо үөрэ-көтө көрсөллөр.
Мин Михаил Дмитриевиһы чугастык билэр, доҕор быһыытынан биир хаачыстыбатын ордук чорботон, биһирээн бэлиэтиибин – кини ханнык да дуоһунаска таҕыстаҕына,  эдэр эрдэҕиттэн алтыспыт дьонугар бэриниилээх, кинилэртэн тэйбэккэ,  куруук кэлэ –бара билсэн, сылдьан ааһар.
Билигин Михаил Дмитриевич биһиги үрдүк итэҕэлбитин ылан, Ил Түмэн дьокутаатынан талыллан, ыччат дьыалаларыгар, физкултуура уонна успуорт сис кэмитиэтин бэрэссэдээтэлинэн таһаарыылаахтык үлэлии олорор.
Маны таһынан үгүс уопсастыбаннай үлэлээх.
Ону сороҕун аҕыннахха, РФ успуорка министиэристибэтин кэллиэгийэтин чилиэнэ, РФ национальнай олимпийскай кэмитиэтин чилиэнэ, РФ мас-рестлинг федерациятын бэрэсидьиэнэ, Саха өрөспүүбүлүкэтин олимпийскай сэбиэтин бэрэсидьиэнэ.
Ону тэҥэ педагогическай наука доктора, профессор буоларын эмиэ умнумуоҕуҥ.
Дьэ, бу өр сыллаах, сыралаах үлэтэ тугунан сыаналанна диир буоллахха,  Арассыыйа уонна Саха Өрөспүүбүлүкэтин физическэй култуураҕа үтүөлээх үлэһитэ, РФ уопсай үөрэхтээһинин Бочуоттаах үлэһитэ, “РФ Норуоттар доҕордоһуулара” уордьан кавалера, “РФ уонна СӨ успуорка сайдыытыгар үтүөлэрин иһин”,  А.С.Макаренко аатынан  мэтээл, “Учууталлар учууталлара” бэлиэ хаһаайына.
Чурапчы, Бүлүү, Үөһээ Бүлүү, Амма улуустарын, Мугудай, Хоро(Үөһээ Бүлүү), Аллараа Бэстээх нэһилиэктэрин Бочуоттаах олохтооҕо.
Михаил Дмитриевич таһаарыылаах, күүстээх үлэтин сүрүн өйөөччүтэ, эрэллээх көмөлөһөөччүтэ – кэргэнэ Анна Николаевна Гуляева буолар.
Кини педагогическай наука хандьыдаата, Саха Өрөспүүбүлүкэтин үтүөлээх учуутала, РФ норуот үөрэхтээһинин туйгуна, Д.П.Коркин аатынан өрөспүүбүлүкэтээҕи ыспартыыбынай интэринээт-оскуолаҕа научнай үлэҕэ дириэктэри солбуйааччынан үлэлиир.
Иллээх дьиэ кэргэн 3 оҕолоохтор.
Оҕолор бары – анал үрдүк үөрэхтээх үлэһиттэр.
Ыал буолан, оҕолонон-урууланан, билигин сиэннэр эбэлэрин-эһэлэрин сүрэҕин манньыталлар.
Михаил Дмитриевич иллэҥ кэмигэр айылҕаҕа сылдьарын, хаамарын, бултуурун, сир астыырын сөбүлүүр.
“Харса суох айан –хардалаах” диэн олоҕун сүрүн сыала кини олоххо,үлэҕэ сыһыанын дьэҥкэтик этэр.
Ытыктабыллаах Михаил Дмитриевич!
Үбүлүөйдээх сааскынан эҕэрдэлээн туран,  чэгиэн доруобуйаны, дьиэ кэргэҥҥэр туруктаах олоҕу баҕарабын.
Дойдуҥ, дьонуҥ туһугар үлэҥ-хамнаһыҥ таһаарыылаах буоллун!
Аммаҕа COVID-19 инфекцияттан быһыыны ылыы саҕаланна
“Улууска билиҥҥитэ 100 доза кэллэ.
Бу кэлбит дозалартан бастакынан дьаҥы утары үлэлэһэ сылдьар эмчиттэр, ыарыһахтары кытта алтыһааччылар, ону сэргэ үөрэх эйгэтин уонна социальнай үлэһиттэр ылыахтара.
Вакцинаны COVID-19 ыарыынан ыалдьыбыттара ПЦР анализ түмүгүнэн биллибит дьон, хроническай ыарыылара бэргии сылдьар кэмигэр, атын инфекционнай ыарыынан ыалдьа сылдьааччылар уонна оҕолорун эмтэрэ сылдьар, ыарахан дьахталлар ылбаттар.
Маны тэҥэ вакцина 18 саастарын туола илик оҕолорго көҥүллэммэт.
Уопсайынан эттэххэ, бу вакцина киһи доруобуйатыгар куттала суох.
Төттөрүтүн киһи COVID-19 ыарыыттан көмүскүүр соҕотох ньыма буолар.
Онон дьон куттаммакка, бэйэлэрин харыстыыр сыалтан вакцинаны ылалларыгар сүбэлиэм этэ.
Вакцина бэйэбит дойдубутугар оҥоһуллубут, элбэх тургутан көрүүнү ааспыт вакцина буолар.
Ыарыыта суох.
Онон Амма дьонун бу ыарыыны этэҥҥэ аһарарбыт туһугар COVID-19 утары быһыыны ылыҥ диэн ыҥырабын, – диэн этэр быһыыны биир бастакынан ылбыт Айаллаана Николаевна.
Эмчиттэр быһаарбыттарынан, вакцина икки этаптаах.
Ол курдук аан бастакы быһыы кэнниттэн, 21 хонон баран иккистээн бэриллэр.
Бастакы быһыы кэнниттэн киһи туругар кыра уларыйыылар баар буолуохтарын сөп.
Ол гынан баран симптомнар 1-2 күнүнэн ааһаллар диэн быраастар бигэргэтэллэр.
“Мин быһыыны ылар наадалаах дии саныыбын.
Бэйэм оҕолордоох, ону тэҥэ эпиэкэ отделыгар үлэлиирим быһыытынан элбэх дьону кытта көрсөбүн.
Онон бэйэни харыстанар, кинилэри да харыстыыр сыалтан биир бастакынан ыллым”, – диэн Амма улууһун эпиэкэ салаатын салайааччыта Саргылана Хван санаатын үллэһиннэ.
“Ааспыт сылбыт COVID-19 ыарыы дойдубутугар бүрүүкээн, элбэх киһи ыалдьан үгүс ыарахаттары үөскэттэ.
Ыарыы инникитин да сүтэн хаалбат туруктаах.
Онон бу кутталлаах ыарыыттан биһигини быыһыыр вакцина эрэ буолар.
Бэйэм оҕолордоох, саастаах төрөппүттэрдээх буолан, вакцинаны ылан бэйэбин көмүскэнним.
Туох да куттала суох, урут ылар грипполбут курдук”, – эмиэ биир бастакынан быһыыны ылбыт улуус дьаһалтатын юриһа Ньургуйаана Давыдова санаатын этэр.
Ааптар: “Амма олоҕо” хаһыат.
САҤА ДЬЫЛЫ КӨРСӨ
Ол курдук «Саҥа дьыллааҕы остуоруйа» диэн ааттаах дьиэ кэргэнинэн тиэргэни киэргэтиигэ күрэххэ олус көхтөөхтүк туруннулар.
Түмүккэ тиэргэни уустаан-толкуйдаан киэргэппит, Саҥа дьыл үөрүүтүн сиэтэн аҕалбыт Людмила, Василий Седалищевтар дьиэ кэргэн бастаатылар, 8000 солк.
бириэмийэ туттулар.
Иккискэ ‒ Евгения, Александр Николаевтар (6000 солк.), үһүскэ Мария, Борис Нучекановтар (4000 солк.) таҕыстылар.
«Дикти аптаах Саҥа дьыл» дьиэ кэргэн эҕэрдэ нүөмэригэр күөн күрэскэ (ырыа, үҥкүү, хоһоон, о. д. а.) Туйаара, Максим Герасимовтар ‒ бастакы, Айталина, Гаврил Соркомовтар ‒ иккис, Вера Ларева кыргыттарын, сиэнин кытта үһүскэ тахсан сыаналаах бириистэри туттулар.
Оттон кэрэ аҥардарга түөстэ иилинэр киэргэли оҥоруу «Кыраһа ойуута» күрэххэ Айталина Соркомова инники түстэ, иккис ‒ Галина Торговкина, үһүс ‒ Индилена Гуляева  ааттаннылар.
Кыайыылаахтар сыаналаах бириистэри ыллылар.
Кыттааччыларга анал ааттар, биһирэбил бириистэр ананнылар.
Оскуола, дьыссаат оҕолоругар анаан «Тымныы оҕонньорго минньигэс бэлэх» куоталаһыы буолан ааста.
Манна кыайыылаахтарынан Агния Стручкова, Дьулуур Седалищев, оскуола оҕолоругар Юлия Стручкова таҕыстылар.
Дариана Егорова, Анюта Гуляева, Альбина Кириллина ‒ иккис, Алиса Корякина, Ксения Старкова, Валерия Стручкова үһүс буоллулар.
Оҕолор бары бэртээхэй минньигэс астарынан Тымныы Оҕонньору көрүстүлэр.
Манна туох суоҕуй, минньигэс ас арааһа тэлгэннэ.
Кыттааччылар бары биһирэбил бириистэри туттулар.
Күрэхтэри араас сирдэртэн киэҥ билиилээх жюрилар сыаналаатылар.
Биир дьоһун миэстэни талааннаах ырыаһыт, мелодист Анатолий Старков төрөөбүтэ 55 сылыгар аналлаах куйаар ситиминэн ыытыллыбыт аранжировщиктар күрэхтэрэ  ылла.
Анатолий ырыалара өрөспүүбүлүкэ дьонун сүрэхтэригэр хаһан да сүппэттии сөҥнүлэр, кини айар үлэтигэр интэриэс сыл ахсын улаатар.
Бэйэтин тылларыгар суруйбут ырыалара сүрэхтэн сүппэттэр.
Бу күрэххэ ырыаны таптыыр, айар дьон араас оройуоннартан көхтөөхтүк кытыннылар.
Үөһээ Дьааҥы Үүттээҕиттэн Степан Слепцов «Буоллун» диэн ырыатынан бастакы миэстэҕэ таҕыста.
Кыттыбыттарга Добун суруктар, сертификаттар туттарылыннылар.
Ити курдук нэһилиэккэ дьоҕуру, талааны көрөр күрэхтэр олус интэриэһинэйдик бардылар.
Кыттааччылар тэрийээччи, бириистэри туруорбут Анастасия Петровнаҕа махталларын этэллэр.
Ити курдук тэрээһиннэр оройуон бары нэһилиэктэригэр буолан аастылар.
Саҥа үүммүт 2021 Оҕус сылын  истиҥник үөрэ көрүстүбүт.
2021 сылга киирэр саҥа сокуоннар, уларыйыылар
COVID-19 УТАРЫ БЫҺЫЫНЫ БИЭРИЭХТЭРЭ
Быйылгыттан Арассыыйа үгүс олохтоохторугар хамсык дьаҥын утары быһыыны баҕалаах дьоҥҥо биэрии саҕаланыаҕа.
Билиҥҥитэ, бастакы уочарат, мэдиссиинэ үлэһиттэрэ «Спутник V» вакцинаны ыллылар.
«Спутник V» вакцина атын препараттардааҕар ордук көдьүүстээҕэ дакаастаммыта.
Кэлэр сылтан быһыыны баҕалаах дьоҥҥо биэриэхтэрэ.
Эбэһээт ылыахтааххын диэн буолбатах.
Оннук дьаһал да, сокуон да суох.
ХОМУНААЛЫНАЙ ТӨЛӨБҮРДЭР ҮРДҮӨХТЭРЭ
Эспиэрдэр этэллэринэн, 2021 сылга хомунаалынай төлөбүрдэр ортотунан 4% үрдүөхтэрэ.
Өҥөнү оҥорооччулар 2020 сыллааҕы ночоотторун сабар сыалтан, өссө 5-6 бырыһыанынан улаатыннарар санаалаахтар.
Ол гынан баран, сокуон быһыытынан тарыып үрдээһинэ инфляция таһымын куоһарыа суохтаах.
ЧУНУОБУННЬУКТАР АХСААННАРА АҔЫЙЫАҔА Саҥа сылтан Арассыыйаҕа чунуобунньук ахсаана аҕыйыыра күүтүллэр.
РФ бырабыыталыстыбатын уурааҕынан, федеральнай министиэристибэлэр уонна биэдэмистибэлэр киин аппарааттарыгар үлэһит ахсаана 5%, оттон  территориальнай  уорганнарга 10% намтыахтаах.
Маны таһынан, ситэриилээх былаас федеральнай уорганнарын салайааччыларын солбуйааччылара  кыччаабыта, иккилии департамены биитэр управлениены салайар буолуохтара.
ХАЛЫҤ ХАРЧЫЛААХТАР ЭЛБЭҔИ ТӨЛҮӨХТЭРЭ
НДФЛ нолуога 13-тэн 15%-ҥа диэри үрдүүрэ күүтүллэр.
Үрдэтиллибит нолуогу сылга 5 мөлүйүөн солкуобайтан элбэх хамнастаах дьон төлүөҕэ.
Бу күһүн ылыныллыбыт сокуоҥҥа киирбит кэккэ уларытыылары көрдөххө, холобур, бас билэр баайы-дуолу атыылаатахха, ставка уруккутунан, ол эбэтэр 13% хаалар.
БИЭНСИЙЭ ҮРДҮӨҔЭ
Тохсунньу 1 күнүттэн  үлэлээбэт биэнсийэлээхтэргэ биэнсийэлэрин страховой чааһа 6,3% улаатыаҕа.
Төлөбүр ортотунан 17 444 солкуобайга тэҥнэһиэҕэ.
Федерация Сэбиэтин социальнай бэлиитикэҕэ кэмитиэтин солбуйааччы Елена Бибикова: «Бу инфляция хаамыытыттан балтараа төгүл улахан.
Сабаҕалааһын быһыынан бу сылга инфляция 3,7-4 % буолуохтаах.
Онон биэнсийэ ортотунан 1 тыһыынчанан үрдүөҕэ», — диэн Лента.ру ааҕыныстыбаҕа иһитиннэрбит.
ТЭЙИЧЧИТТЭН ОЛОРОН ҮЛЭ БЫРААБЫЛАТА СОКУОНУНАН БИГЭРГЭННЭ
Ааспыт сайын Госдуумаҕа тэйиччиттэн уонна дьиэттэн олорон үлэ туһунан сокуон барылын оҥорон киллэрбиттэрэ.
Ону Госдуума бастакы-иккис ааҕыыга ылыммыта.
Онон сокуон 2021 сыл тохсунньу 1 күнүттэн үлэҕэ киирэр.
Докумуоҥҥа дистанционнай (тэйиччиттэн) үлэ, быстах кэмҥэ дистанционнай (тэйиччиттэн) үлэ уонна холбоһуктаах дистанционнай (тэйиччиттэн) үлэ диэн өйдөбүллэр баар буоллулар.
Тэйиччиттэн олорон үлэлиир киһи ыалдьар түгэнигэр салалтатыгар электроннай больничнайын нүөмэрин ыытыахтаах.
ГОСДУУМАҔА ДЬОКУТААТТАРЫ ТАЛЫАХПЫТ
Быйыл балаҕан ыйыгар Арассыыйа бэлитиичэскэй олоҕор биир улахан хамсааһын тахсаары турар.
Ол курдук, 2021 сылга балаҕан ыйын 19 күнүгэр Судаарыстыбаннай Дуума VIII ыҥырыытын дьокутааттарын талыахпыт.
Бүтэһик быыбар түөрт сыллааҕыта ыытыллыбыта.
Онно Госдуума дьокутааттарын 54,2% “Биир ньыгыл Арассыыйа», 13,14-рын РЛДП, 13,34 хомуньуустар баартыйаларын бэрэстэбиитэллэрэ ылбыттара.
ИЙЭ ХАПЫТААЛА
2021 сылга Ийэ хапытаала 3,7% индексацияланыаҕа.
Бастакы оҕоҕо төлөбүр 483 882 солкуобай, онтон иккис уонна онтон кэлэр оҕоҕо төлөнөр Ийэ хапытаала 639 432 солкуобай буолуоҕа.
Өскөтүн ыал бастакы оҕотугар Ийэ хапытаалын ылбыт буоллаҕына, иккис оҕотугар 155 550 солкуобайы эбии төлөбүр   быһыытынан ылыаҕа.
Сабаҕалааһын быһыытынан, кэлэр сылга Ийэ хапытаалынан 1,2 мөлүйүөн ыал туһаныаҕа.
ОДЬКХ СУБСИДИЯТЫН ОҤОРТОРУУ
Дьиэ-уот, хомунаалынай төлөбүрдэргэ субсидиянан туһаныыга докумуону хомуйуу быдан чэпчиэҕэ.
Онон эһиилгиттэн иэс-күүс туһунан ыспыраапканы ирдээбэт буолуохтара.
Туһаан наах уурааҕы бу сайын РФ Бырабыыталыстыба- та таһаарбыта.
Өҥөнөн туһаныыга төлөбүрдэргэ иэс туһунан иһитиннэриини ОДьКХ биир кэлим информационнай ситимиттэн туһааннаах уорганнар бэйэлэрэ ылар буолуохтара.
КУМААҔЫ ҮЛЭ КИНИИСКЭТЭ СУОХ БУОЛУОҔА
Тохсунньу 1 күнүттэн үлэҕэ киирэр үлэһиттэргэ электроннай үлэ киниискэтин оҥоруохтара.
Оттон кумааҕы киниискэлээх үлэһиттэр салалталарыгар ханнык киниискэнэн туһаналларын туһунан булгуччу сэрэтиэхтээхтэр.
Кумааҕы киниискэнэн туһаныллар эрээри, хаһан баҕарар электроннайга көһүөххэ сөп.
Өрөспүүбүлүкэҕэ 22 тыһыынча вакцина кэллэ
Т о х с у н н ь у 18 күнүттэн ыла өрөспүүбүлүкэҕэ корона­вируснай инфекцияны ута­ры быһыыны маассабайдык биэрии саҕаланна.
Бу ин­нинэ 5 тыһ. устуука кэлэн, Дьокуускайга уонна аҕыйах улууска тарҕатыллан,  сүрүннээн миэдиктэргэ бэ­риллибитэ.
Билиҥҥи туру­гунан, барыта 2,7 тыһыынча киһи быһыыны ылла.
600- тэн тахса киһи быһыы ик­кис бэриллиитин толо­ру ылбыттар.
Санатар бу­оллахха, иккис вакцинаны 21 хонон баран биэрэллэр.
Бу нэдиэлэҕэ 22 тыһыынча устуука вакцина кэлэн, саҥа тиэйиллэн, таһыллан эрэр.
Олунньу бүтүөр диэри өссө 69,5 тыһыынча устуука кэ­лиэхтээх.
СӨ Доруобуйа харыста­былын министиэристибэ­тэ COVID-19 дьаҥы ута­ры «Спутник V» вакци­на туһунан биэс чахчыны иһитиннэрэр:
- Бүгүҥҥү туругунан аан дойду үрдүнэн түөрт эрэ вакцина үһүс бэрэбиэркэни ааспыттарын туһунан иһитиннэрдилэр.
Ол иһигэр Phizer/ «Спут­ник V»/ Moderna/ AstraZeneca.
«Спутник V» куттала суох уон­на көдьүүстээх буолан, барыларын баһыйар.
- «Спутник V» вакцина харыстыыр көдьүүһэ 91,4% көрдөрбүт.
- «Спутник V» препаракка икки ара­ас аденовируснай вектор туһаныллар.
- «Спутник V» вакцина­ны атыылаһыыга 50 дой­дуттан сайаапка киирбит.
Доза уопсай ахсаана 1,2 млрд тахса.
- «Спутника V» киһи доруобуйатыгар охсуу­та суох.
Арай гириип ута­ры быһыыны ылбыт кэннэ курдук дьайыылаах буолу­он сөп.
Амма ааҕааччылара көрбөттөр бибилэтиэкэлэрин номинаннара буоллулар
Көрбөттөр өрөспүүбүлүкэтээҕи бибилэтиэкэлэрэ «Лидер чтения» диэн күрэҕи сылын аайы ыытар.
Ааспыт сыл түмүгүнэн ааҕааччылар бибилэтиэкэ ыытар күрэхтэригэр көхтөрүн көрүү номинациятыгар Амматааҕы кииннэммит библиотечнай ситим бастыҥ буолара быһаарылынна.
Ол эбэтэр, улуус ааҕааччылара өрөспүүбүлүкэтээҕи бибилэтиэкэ ыытар күрэхтэригэр, тэрээһиннэригэр саамай көхтөөхтүк кытталлар диэн кэтээн көрүү бигэргэттэ.
– Улууспутугар биир дьоһуннаах ситиһиини аҕаларга олук уурбут дьону ааттыыр хайаан да наада дии саныыбын.
Ол курдук, Улуу Кыайыы 75 сылыгар аналлаах «Есть такое поколение – «Дети войны» ахтыы-эссе көрүүтүгэр Амматтан, Эмистэн, Абаҕаттан 6 сэрии оҕото кыттыбыттара.
Өрөспүүбүлүкэбит араас муннуктарыттан барыта 29 үлэ киирбититтэн Абаҕаттан 91 саастаах Арета Неустроева ахтыыта кыайыылааҕынан тахсыбыта.
«Үрүҥ торуоска» ыйынньык иһинэн ыытыллыбыт компьютернай, информационнай технологиялар өрөспүүбүлүкэтээҕи кэтэхтэн күрэхтэригэр Амматтан Олег Сидоров ситиһиилээхтик кыттыбыта.
Оттон Клара Афанасьевна Карманова директордаах Абаҕатааҕы модельнай библиотека доруобуйаларынан хааччахтаах дьону кытта үлэҕэ чаҕылхай холобур буолар.
Клара Афанасьевна үлэтин уопута Уһук Илин бибилэтиэкэлэр кыттыылаах өрөспүүбүлүкэтээҕи вебинарга тарҕаммыта, – диэн киин библиотека методиһа Таисия Александрова киэн тутта, үөрэ сырдатар.
Библиотечнай үлэ өссө биир ситиһиитин Матрена Захарова сэбиэдиссэйдээх Баһылай Харысхал аатын сүгэр Мээндигитээҕи модельнай бибилэтиэкэ аҕалла.
Көрбөт поэт И.Н. Егоров – Горнай төрөөбүтэ 85 сылын чэрчитинэн өрөспүүбүлүкэтээҕи профессиональнай маастарыстыба күрэҕэр үһүс бириистээх миэстэлэннилэр.
Бүтүн Арассыыйатааҕы «Егоровскай ааҕыыларга» бэл диэтэр Приморскай кыраайтан, Хакасияттан, Казахстантан кыттааччылар бэйэлэрин холонон көрдүлэр.
Ааҕыыларга Абаҕаттан Семен Григорьев, Бранзуля Тимофеева поэт хоһооннорун аахпыттара.
Бу икки ситиһии Амма улууһун көрбөт дьоно биир актыыбынай позициялаахтарын, ыытыллар тэрээһиннэртэн туора турбаттарын, ааҕалларын сөбүлүүллэрин арылхайдык көрдөрөр.
Социальнай төлөбүрдэр үрдээтилэр
Холобур, орто хамнаска салайаач­чылар уонна үлэһиттэр хамнастарын барытын эбэн, ортотунан ылар бу­оллахтарына, медианнай дохуокка үлэһиттэр эрэ хамнастарын ааҕаллар.
Бу кинилэр дьиҥ дохуоттарын билэр­гэ ордук табыгастаах.
2021 сылга МРОТ медианаттан 42%-нан үрдээн, 12 792 солкуобай­га тэҥнэстэ (Арассыыйаҕа).
Саха си­ригэр – бүддьүөт үлэһиттэригэр 30- 35 тыһыынча солкуобай, атын эйгэ үлэһиттэригэр - 18 930 солкуобай.
Онон 30 тыһыынча кэриҥэ бүддьүөт үлэһиттэрин хамнастара үрдүөҕэ.
Ону тэҥэ, оҕоломмут дьахталлар дэкириэттэрэ, оҕону көрөн олорууга буосуобуйа суумата эмиэ үрдүөҕэ.
Ти­ийинэн олоруу алын кээмэйэ медиан­най дохуот 44,2%-гар тэҥнэһэн, 11 653 солкуобай буолла.
Саха сиригэр - орто­тунан 17 877 солкуобай.
Үлэлээбэт би­энсийэлээхтэр страховой биэнсийэ­лэрэ индексацияланан, 6,3% үрдээтэ.
2021 сылга Ийэ хапытаала 3,7 % үрдээн, бастакы оҕоҕо - 493 882 сол­куобайга, иккис оҕоҕо - 155 550 сол­куобайга тэҥнэстэ.
Бастакы оҕоҕо Ийэ хапытаалын ылбатах буоллахха, иккис оҕоҕо 639 432 солкуобай буолар, диэн суруйар «Сахасирэ».
Чиптээһин туһунан сымыйа сураҕы бэрэбиэркэлииллэр
«Сунтаар оройуонуттан төрүттээх олох­тоох дьахтар мессенджерынан коронави­рус инфекциятын утары вакцина туруору­утугар сөбө суох сураҕы тарҕаппытынан полиция бэрэбиэркэ ыытар.
Полиция үлэһиттэрэ нэһилиэнньэни олоҕо суох иһитиннэриилэри итэҕэйбэттэригэр ыҥырар», — диэтэ иһитиннэрээччи.
Кини эппитинэн, сымыйа сураҕы тарҕатыы иһин административнай эппи­этинэс сүктэриллэр, «Распространение в СМИ, а также в информационно-телеком­муникационных сетях заведомо недосто­верной общественно значимой информа­ции под видом достоверных сообщений, создавшее угрозу причинения вреда жиз­ни и (или) здоровью граждан» ыстатыйа­нан.
Ыстарааба 100 тыһ солк диэри.
«Сорох маннык түбэлтэ холуобунай дьы­аланан көрүллүөн сөп.
Полиция үлэһиттэрэ дьон бэрэбиэркэлэммит, официальнай иһитиннэриилэри эрэ итэҕэйэригэр этэр», - диэтэ кини.
Бу туьунан СИА биллэрэр.
Саха коронавирустан «Бетукладин» БАДа этэҥҥэ клиническэй тургутуктары ааста
Бу туһунан РИА суруйар.
«Бетукладин» өссө 2018-2019 сылларга анал клиникаларга тургутууну ааһан, туберкулезка итиэннэ «В+D» гепатикка үчүгэй түмүгү көрдөрбүтүн туһунан препараты оҥорбут биологическай наука дуоктара Борис Кершенгольц кэпсиир.
Онтон коронавирустан харыстаныыга тургутуках сынньы 30 күнүгэр түмүктэммит.
«Ыараханнык коронавирустаабыт дьон «Бетукладин» көмөтүнэн түргэнник чөллөрүгэр түспүттэрэ бэлиэтэммитэ.
Кинилэр түрг энник сылайаллара, депре ссияҕа түһэллэрэ аччаабыта, сэниэлэммиттэрэ.
«Бетукладины» испэтэх дьон 1-2 ыйынан ордук кэм урукку чөллөрүгэр туһэллэрэ», — диир Кершенгольц.
Маны таһынан коронавирустаабыт киһини кытары олорор дьон «Бетукладин» көмөтүнэн 13 төгүл кыратык сутуллубуттара быһаарыллыбыт.
Ыалдьыбыт киһи препарат көмөтүнэн 45- 53%-гар түргэнник итиэннэ чэпчэкитик аһарынара бигэргэммит.
Учуонай этэринэн, бетулин РНКвирустарга, ол эбэтэр көтөр кириибигэр, А типтаах кирииптэргэ, боростуой герпеска, С гепатикка, ВИЧ-1 утарылаһар күүстээҕэ аан дойдуга биллэр.
Кершенгольц «Бетукладин» Арассыыйаҕа патеннааҕын, ол эрэн атыыга биодобавка быһыытынан регистрация аастаҕына, Роспотребнадзор сибидиэтэлистибэтин ыллаҕына тахсарын этэр.
Кини препарат эмп буолбатаҕын, биологическай эбилик быһыытынан вируһу хабары кыччатарын, ыарыыны кылгас кэм иһигэр чэпчэкитик аһарарын, ыарыы кэннэ түргэнник чөлгө түһэрэр көмөлөөҕүн этэр.
Бастакы Мээтис нэһилиэгэр бастыҥнар ааттаннылар
Ол курдук эрдэттэн биллэһиллибитинэн «Аптаах тэлгэһэм» күрэххэ 8 ыал кыттыыны ылла.
Ол курдук Мария Егоровна Жиркова дьиэтин таһа бастыҥ «Аптаах тэлгэһэнэн» ааттанна, Светлана Егоровна уонна Игорь Алексеевич Березкиннар тиэргэннэрэ 2-с миэстэҕэ, оттон Дарианна Алексеевна уонна Николай Николаевич Третьяковтар дьиэ кэргэттэрэ 3-с миэстэҕэ тигистилэр.
Куонкурус кыайыылаахтара харчынан бириэмийэлэннилэр.
Ону тэҥэ олохтоохтор оҕуһу хаарынан, мууһунан оҥорууга, дьиэ кэргэнинэн «Объективпар саҥа сыл» уонна «Маскараат» күрэхтэригэр хаартыска нөҥүө куонкурустарга кытыннылар. Маны сэргэ, сыл түмүгүнэн олохтоох дьаһалта үлэ бастыҥна-рын бэлиэтээтэ.
Үгэс быһыытынан, нэһилиэк олохтоохторугар ыйытык (опрос) ыытылынна (77 киһи кытынна).
Ыйытык түмүгүнэн, «Бастыҥ салайааччы»  — ОДьКХ филиалын маастара Юрий Юрьевич Саввинов, «Бастыҥ дьиэ кэргэн» — элбэх оҕолоох, нэһилиэк олоҕун сайдыытыгар көхтөөхтүк кыттар Екатерина уонна Константин Третьяковтар, «Бастыҥ бааһынай хаһаайыстыба» — Владимир Владимирович Решетников, итиэннэ «Бастыҥ кэтэх хаһаайыстыба» — Надежда Ивановна Третьякова буоллулар.
«Нэһилиэк сайдыытын иһин» анал номинация, нэһилиэк сайдыытыгар дириҥ кылааты киллэрэрин, дьоҥҥо-сэргэҕэ, тэрилтэлэргэ мал-сал, от-мас тиэйиитигэр көмөтүн иһин элбэх оҕолоох ыал аҕата Дмитрий Иванович Бекреневка туттарылынна.Маны тэҥэ үтүө дьыала чэрчитинэн олохтоох дьаһалта аатыттан үлэтэ суох дьиэ кэргэн оҕолоругар саҥа дьыллааҕы бэлэх туттарылынна.
Уһук Илиҥҥэ көтүүгэ чэпчэтиилээх билиэтинэн туһаныыга сааһынан хааччахтааһын суох буолуоҕа
Маны таһынан РФ бырабы­ыталыстыбата уонна Госсэбиэт тырааныспарка хамыыһыйата эрэгийиэннээҕи уонна олохто­ох авиакөтүү бырагыраамала­ры кэҥэтиигэ этиилэри кил­лэриэхтээхтэр.
Онон инники­тин Уһук Илиҥҥэ чэпчэтиилээх билиэттэринэн туһанааччылар элбиэхтэрин сөп.
Туһааннаах докумуон Владимир Путин бэ­нидиэнньиккэ киллэрбит со­рудахтарын испииһэгэр киир­бит.
Соругу олоххо киллэрии ку­лун тутар 15 күнүгэр диэри бол­дьохтоох.
Санатан эттэххэ, 2021 сыллааҕы судаарыстыбаннай бүддьүөккэ Уһук Илинтэн Сим­феропольга уонна Калинин­градка чэпчэтиилээх көтүүгэ 3,8 млрд солкуобай аттарыл­лыбыта.
Миниистирдэр кэби­ниэттэрэ Уһук Илиҥҥэ көтүүгэ субсидияҕа анаан эбии 5 млрд солк. көрбүтэ.
Билигин чэпчэ­тиилээх билиэтинэн 23 сааста­рын туола илик, элбэх оҕолоох ыаллар, 55 саастарыттан үөһээ саастаах дьахталлар, 60 сааста­рыттан үөһээ эр дьон итиэннэ I-кы группалаах инбэлииттэр, кинилэри арыаллааччылар, II, III группалаах инбэлиит оҕолор туһаналлар, диэн Эдэр саас сайт суруйар.
"Бар дьонум, доруобай буолуҥ!"
Владимир Слепцов Алексеева Анна Николаевна уонна Слепцов Константин дьиэ кэргэннэригэр иккис оҕонон1989 с.
кҮн сирин көрбҮтэ.
Майыар орто оскуолатын 2007 с.   "4" уонна "5" сыананан бҮтэрбитэ.
Үөрэнэр кэмигэр араас олимпиадаларга кыттан, миэстэлэҺэн, оскуолатын ааттатара.
Ону таҺынан тустууга кҮрэхтэҺэн, миэстэлэҺэрэ.
Оскуола кэнниттэн М.К.Аммосов аатынан Илин Сибиирдээҕи Федеральнай Институт медицинскэй институтугар туттарсан киирбитэ.
2009 с. мотострелковай бригадаҕа механик-водителинэн 1 сыл сулууспалаабыта.
Ытык иэҺин төлөөн кэлэн, салгыы талан ылбыт идэтигэр Үөрэнэн, 2017 с. бҮтэрэн, төрөөбҮт дойдутугар "Земский доктор" программанан Крест-Майыар учаастактааҕы балыыҺатыгар терапевт бырааҺынан Үлэлиир.
Владимир Константиновичтыын кэпсэтэбит:
- ХаҺан быраас идэтин талар санаа киирбитэй?
- 11-с кылааска Үөрэнэ сылдьан быҺаарыммытым.
Үөрэххэ туттарсан киирэрбэр куонкурус улахан этэ.
Студенныыр кэммэр бары мероприятиеларга, концертарга кыттааччыбын.
КВН кҮрэхтэрэ чаастатык буолааччылар, мединститукка ҮҥкҮҮ ансаамбыла баара.
- "Земский доктор" программаҕа киирэргэр уустуктар бааллар этэ дуо?
- Дьокуускайга интернатурабын баран баран  программаҕа киирбитим.
Улууспут киин балыыҺата министерствоны кытта дуогабар тҮҺэрсибит этэ.
Дуогабар быҺыытынан 5 сыл булгуччу Үлэлиэхтээххин.
- Үлэҕэр тугу ордук сөбҮлҮҮгҮнҮй?
- Ыалдьыбыт дьон эмтэнэн ҮтҮөрэн ҮөрбҮт харахтарын көрөр   саамай ҮчҮгэй.
- Үэлииргэ туох ыарахаттар баалларый?
- БиҺиги нэҺилиэккэ суол-иис суоҕа Үлэни атахтыыр.
Ордук эмп аҕалтарарга, анализ ыытарга ыарахаттары көрсөбҮт.
ЧааҺынай эрэ массыынанан ыытабыт, сорох дьон харчы көрдҮҮллэр.
Администрацияҕа массыына баара буоллар.
- Доруобуйа сылыттан тугу кҮҮтэҕиний?
- Быйыл саас кҮҮтҮҮлээх саҥа балыыҺабыт тутуута олоххо киириэ диэн.
- Иллэҥ кэмҥэр хоббиҥ?
- Куоракка бассейҥа, "Триумф", "Юность" стадионнарга нэдиэлэҕэ 2-3-тэ дьарыктанааччыбын.
Дойдубар кэлэн баран сыаҥааны кҮрҮчҮөгҮнэн бултуубун.
Дьиэҕэ тренажердар бааллар.
Штанга, гантель.
Уолаттарбын кыратык дьарыктыыбын.
- Дьиэ кэргэниҥ?
- 2013 с. олоҕум аргыҺын Захарова Лия Михайловнаны көрсөн, ыал буолбуппут.
2  уоллаахпыт, детсаадка сылдьаллар.
ТөрөөбҮт кҮннэри дьиэ кэргэнинэн ылабыт, уолаттарбын кытта бары биир ыйга  -  муус устарга төрөөбҮппҮт.
Онон биир кҮн ылабыт.
Айылҕаҕа, отоҥҥо, балыкка чаастатык сылдьа сатыыбыт.
Аҕа киҺи оҕолорун кэскилин тэрийиэхтээх.
- СитиҺиилээх киҺи диэн кимий?
- СитиҺиилээх киҺи диэн сөбҮлҮҮр идэлээх, иллэҥ кэмин туҺалаахтык атаарар, чөл туруктаах киҺи дии саныыбын.
- ТҮмҮккэ тугу этиэҥ этэй хаҺыат ааҕааччыларыгар?
- Бар дьонум, коронаттан харыстаныҥ, маасканы кэтиҥ, илиигитин сууна сылдьыҥ, дистанцияны тутуҺуҥ.
Вакцина кэллэҕинэ хайаан да ыларгытыгар сҮбэлиэм этэ.
Барыгытыгар доруобуйаны баҕарабын.
- Махтал, Үлэҕэр ситиҺиилэри баҕарабын.
Ньургуйаана Сивцева:  Омук тылын билии — аныгы олох ирдэбилэ
Кыһыл дипломОскуолабын бүтэрэрбэр, авиация өттүнэн идэ ылыахтаахпын диэн бигэ санаа киирбитэ.
Тоҕо диэтэххэ, ийэм өттүнэн үгүс аймах дьонум авиация араас салаатыгар идэ ылан, билигин бэрт ситиһиилээхтик үлэлии сылдьаллар.
Мин ыра санаабын төрөппүттэрим өйөөбүттэрэ.
Онон 2016 сыллаахха Санкт-Петербургдааҕы гражданскай авиация университетын иһинэн үлэлиир авиационнай-транспортнай колледжка үөрэнэ киирбитим. Үөрэнэр сылларбар Санкт-Петербург куораты олус сөбүлээбитим.
Театрдарынан, музей-дарынан сылдьарым.
Үҥкүү студиятыгар дьарыктаммытым.
Үс сыл бэрт түргэнник ааспыта.
Колледжка гражданскай авиация үлэтин туһунан элбэх билии ылбытым.
Английскай тыл манна сүрүн суолталааҕын өйдөөбүтүм, ол иһин бу омук тылын ордук кыһаллан туран үөрэппитим.
Үөрэхпин 2019  сыллаахха кыһыл дипломунан түмүктээбитим.
«Пулково» аэропортБилигин идэбинэн «Пулково» аэропорка дойдулар икки ардыларынааҕы регистрацияны туоратар салааҕа үлэлиибин.
Үлэбит олус эппиэтинэстээх, хас биирдии пассажирга үчүгэй сыһыаннаах, ордук болҕомтолоох, буоларыҥ күүскэ ирдэнэр.
Ханнык дойдуга, ханнык паспордаах, ханнык виза баар буолуохтааҕын, болдьохторо төһө сөп түбэһэрин-түбэспэтин бэрэбиэркэлиибит, дьон малын-салын сөпкө наардаабытын быһаарабыт.
Аны авиакомпаниялар уратылаһар быраабылалардаахтар, ону барытын эҥкилэ суох билиэхтээххин.
Айанньыттар авиакомпания ирдиир бэрээдэгэ араастааҕын билбэт буолааччылар, онон өйдөспөт түгэн элбэхтэ тахсар.
Пассажир илиитин тутууругар, илдьэр таһаҕаһыгар сөмөлүөккэ көҥүллэммэт предметтэри, ордук ыйааһыны аһардара-аһардыбата, мал-сал сүппэккэ, тустаах самолекка тиийэрэ чопчу биһигиттэн тутулуктаах. Олус тулуурдаах буолуохтааххын.
Ардыгар ыксабыллаах, ардыгар кутталлаах да түгэннэр бааллар.
Аны пассажирдар бары араастар: үтүө да санаалаахтар, кыыһыран дуу, хойутаан дуу кэлээччилэр, доруобуйа да өттүнэн хааччахтаахтар, биллиилээх артыыстар, спортсменнар, бэлиитиктэр уо.д.а.
Махтанабын уонна эҕэрдэлиибинКэлэктиипкэ соҕотох сахабын.
Авиаперевозкаҕа бастатан туран, омук тылын билии, сатаан сааһылаан саҥарыы ирдэнэр.
Үлэҕэ киирэргэ бастаан тургутук, онтон сэһэргэһии (собеседование) ааһаҕын.
Барытын английскайдыы кэпсиигин, ыйытыыларга хоруйдуугун.
Ол кэннэ сөмөлүөтүнэн дьону, малы-салы туоратыыны тэрийэргэ сөптөөх ду, сөбө суох дуу диэн хамыыһыйа быһаарар.
Аны үлэбит чэрчитинэн авиакомпаниялар быраабылаларын үөрэтэбит, субу-субу бэрэбиэркэни ааһабыт, тургутук (тест) туттарабыт.
Онон омук тылын үөрэппит, Орто Халыматааҕы И.В.Волков аатынан улуустааҕы гимназия учууталыгар, Алена Николаевна Стручковаҕа махталым муҥура суох.
Кини миэхэ үчүгэй билиини иҥэрбит буолан, билигин үлэбэр ыарыхаттары көрсүбэппин, санаабын омук тылынан холкутук кэпсэтэбин, быһаарсабын.
Түгэнинэн туһанан, Алена Николаевнаҕа уонна гимназия интэринээтигэр иитээччинэн үлэлиир Анна Гавриловна Саитгаливеаҕа ийэлии истиҥ сыһыанын иһин ис сүрэхтэн махтанабын.
Бэрт кылгас, ол эрээри олус интэриэһинэй, чаҕылхай түгэннэри бэлэхтээбит улуустааҕы гимназия бука бары үлэһиттэригэр итии-истиҥ эҕэрдэбин тиэрдэбин.
Күндү биир дойдулаахтарбын, чугас хаан-уруу аймахтарбын, Алаһыай нэһилиэгин олохтоохторун үүммүт Саҥа дьылынан итиитик-истиҥник эҕэрдэлиибин!
Саҥа үүммүт 2021 сыл бигэ доруобуйаны, үөрэххэ, үлэҕэ ситиһиини аҕаллын.
Сыл бэлиэтин курдук тулуурдаах, дьулуурдаах, дьүккүөрдээх буолуҥ.
Аныгы олох хардыытынан бары өттүнэн билиилээх, инникигэ тардыһыылаах олоҕу баҕарабын!
Сииттэҕэ биллэриллибит Чэгиэн-чэбдик буолуу, спорт уонна физкультура сылын олохтоохтор өйүүллэр
Бу туһунан Сииттэ нэһилиэгин сынньалаҥ дьиэтин дириэктэрэ Марианна Сивцева кэпсиир: – Нэһилиэкпитигэр спорду өрө тутар киһи элбэх.
Ол курдук дойдубут дьоно аныгы скандинавскай хаамыыны биһирээн, биир дойдулаахтарыгар хаамыы доруобуйаҕа туһатын туһунан элбэҕи үөрэтэллэр, бэйэлэрин холобурдарын көрдөрөллөр.
Мин билигин үөрэ-көтө билиһиннэриэхпин баҕарабын Сииттэбит саамай кырдьаҕас, норуот маастара 85 саастаах Оконешникова Вера Егоровнаны, кини күн бүгүнүгэр диэри дьиэтин таһыгар тымныы буоллун, куйаас буоллун хааман сэргэхсийэр.
Кини хаампыта 10-тан тахса сыл буолла.
Эдэрдэри көҕүлүүр, холобур буолар кырдьаҕастартан Захаров Иннокентий Григорьевиһы киэн тутта ааттыыбын, кини 81 саастаах, хаамыынан үлүһүйбүтэ оруобуна 15-с сыла.
65 саастаах Уваровский Алексей Егорович хаамыынан дьарыктаммыта 6-с сылыгар барда, нэһилиэкпит биир тутаах, чөл олоҕу өрө тутар элбэх оҕо аҕата, эһэтэ.
Дьахтар аймахтан бэлиэтиэхпин баҕарабын Петрова Анастасия Николаевнаны, кини 69 саастаах, Васильева Мотрена Лазаревнаны, 60 саастаах Сииттэ нэһилиэгэр чөл олоҕу тарҕатыыга көхтөөх ийэлэртэн, эбэлэртэн биирдэстэрэ буолаллар.
Билигин кинилэр утумнарын салҕааччы элбээн иһэриттэн үөрэбит эрэ.
Ол курдук Яковлева Анна Григорьевна, Винокурова Лидия Васильевна, Попова Ольга Степановна, Александрова Марфа Ивановна, Тимофеева Августина Ивановна буолаллар.
Онон Спорт, Доруобуйа эрэ сылыгар буолбакка, нэһилиэкпитигэр өрүү элбэх тэрээһиннэр, көхтөөх күрэхтэр, түөлбэнэн ыытыллаллара кэрэхсэбиллээх суол буоларын бука бары таба өйдөөн доруобуйабытын тупсарыныаҕыҥ диэн олохтоохторбутун ыҥырабыт.
Улуус олохтоохторо, кэнэҕэски ыччата доруобай, чөл олохтоох буолуҥ!
Кырачааннарбыт ситиһиилэрэ
"Ай робот"   күрэххэ Чурапчы нэһилиэгин  “Березка” уһуйаанын «РОбоFix» уонна Одьулуун  "Күнчээн"   уһуйаанын "Туппай"  хамаандалара 3-с миэстэ буоллулар.  «Туллукчаан» уһуйаанын "Smart Boys", Дириҥ "Ыллык" уһуйаанын "Тобул"  хамаандалара анал аат хаһаайыннарынан буоллуллар.
Үөрэнээччилэр ортолоругар С.А. Новгородов аатынан Чурапчы орто оскуолатын 2-с кылааһын үөрэнээччитэ Айсен Дуранов "Роботы в медицине" номинацияҕа 3-с миэстэ буолла, Хатылы орто оскуолатын хамаандата 2-с миэстэни ситиһэн, «Инникигэ хардыы» НПК финалыгар кыттар мэктиэ суругун туппуттара.
"Парад роботов" бэстибээл 19 улуустан 165 оскуола иннинээҕи саастаах уонна алын кылаас оҕолоро кытыннылар.
Чурапчы «Мичил» уһуйаанын «LEGOTEAM»хамаандата  (Эрсан Сметанин, Мичил Лаврентьев, сал.
Сардана Ивановна Сметанина)  "Самый актуальный проект"  номинация уонна "Фиксики" хамаанда (Олег Баранкевич, Марк Максимов, сал.
Марина Ивановна Батарина)   "Самый технически сложный проект" номинация кыайыылаахтарынан ааттаннылар.
Максим Аммосов туһунан сэдэх матырыйаал көһүннэ
Максим Кирович Аммосов оруола уруккуттан бастакынан ааттанар.
Платон Ойуунускай ахтыытынан, аан бастаан автономия идеятын Аммосов учуутал семинариятыгар 3-с кууруска үөрэнэ сылдьан аhаҕастык эппит.
Ону таhынан, кэнники партийнай үрдүкү мунньахха эмиэ аан бастаан автономия боппуруоhун улахан утарсыыны көрсөн быhаарбыт кини буоларын Платон Ойуунускай бигэргэтэн суруйан турар.
Ол кэнниттэн Саха сиригэр автономияны ситиhэргэ Ойуунускайы, Бараховы, Аржакову уо.д.а.
түмэн, кини салалтатынан ити кэскиллээх боппуруос бэрт эрэйинэн ситиhиллэн турар.
Литератураҕа үксүн Максим Аммосов Москваҕа сылдьан үлэтэ уопсайынан эрэ суруллар.
Архыыптарга баар матырыйаалларга киирэн үлэлээhин билигин да ыарахан быhыылаах.
Мин биир сэдэх үөрүүлээх булумньуланным.
Буоларын курдук, Максим Аммосов 1922 с., иккис сылын, Москваҕа автономия боппуруоhун быhаара барбыта.
Онно тохсунньу 6 к.
Наркомнац коллегиятын уурааҕа (уруккуттан биллэр) баар.
Бу коллегияҕа:
1. М.К. Аммосов сылдьыбыт.
2. Уураахха: «Для определения границ автономной единицы и выработки проекта постановления ВЦИК об образовании ее избрать комиссию из т.т. Клингера, Плича и Аммосова, поручив ей представить Коллегии результаты работ» – диэн суруллубут.
Бу уураахтар итинник ис хоhоонун түбэhэн ааҕа иликпин, суох быhыылаах.
Арай соторутааҕыта Максим Аммосов төрөөбүт күнүгэр Москва архыыбыттан сурук тутан аахтым.
Правительственнай комиссия састаабыгар киирбитин туhунан бэчээккэ суоҕун быhыытынан, ким эмэ интэриэhиргиэ диэн хаhыат нөҥүө билиhиннэриэхпин баҕардым.
Бу уураахха олоҕуран, Аммосов правительственнай комиссия састаабыгар киирэн, эбии эбээhинэс сүгэн, ханна баҕарар автономия боппуруоhун быhаарсарыгар толору быраап ылар.
Күүhүгэр күүс эбиллэр.
Кэнники буолар мунньахтарга Максим Аммосов бэйэтинэн кыттыбыт түбэлтэлэрэ архыыпка баара буолуо.
Ол туоhутунан Наркомнац тохсунньу 17 к.
коллегиятыгар «На заседании присутствовали Плич и Аммосов» – диэн ханна да сурулла, биллэ илик матырыйаал баара көhүннэ.
Максим Аммосов И.В. Сталиҥҥа приемнатан, 1921 с. тохсунньу 17 к.
Наркомнац Саха сиригэр автономия буоларын туһунан уураах тахсарын ситиһэр.
Ол кэннэ В.И. Ленин М. Аммосовы приемнаан, партия КК Политбюротун уурааҕа Саха сирэ автономнай республика буолуохтааҕын ылыннарар.
Ону ситэрэргэ ВЦИГы сорудахтыыр уураах бигэргэммитэ бүгүн 99 сылын туолар.
Ити Максим Аммосов бэйэтэ сүүрэн улахан ситиҕиитэ буолар.
Өлүүнү кыайбыттар өлбөттөр
Корякина-Томская Дария Федоровна ахтыыта:
“Корякин Федор Никифорович 1904 сыллаахха төрөөбүт.
Сүөдэр – аҕабыт, биhиги эhэбит, колхоз бастыҥ үлэhитэ, биригэдьиирэ этэ.
Кини 1942 с. сэриигэ ыҥырыллыбыта, 920 стрелковай полкаҕа сулууспалаабыта.
Өстөөҕү кыайан кэлэр санаалааҕа да, түрбүөннээх сэрии өлүүлээх уота былаҕайга былдьаабыта, ыар сурах, хара сурук 1943 с. кэлбит: “Хорсуннук сэриилэһэ сылдьан олунньу 26 күнүгэр өллө.
Орловскай уобаласка Поляни дэриэбинэҕэ көмүллүбүтэ”.
Кыыһа Томская Дария Федоровна ийэтэ Прасковья Егоровна кэпсээниттэн манныгы ахтар: «1942 с. армияҕа барар дьону Маалынкайга муспуттар, эдьиийим Анастасия Федоровна, оччотооҕуга 12-лээх кыыс, аҕатын батыһан кэлэн, ытыы-ытыы, бүтэһигин көрөрүн сэрэйээхтиирэ буолаахтыа, соҕуруойка хайаҕаһын нөҥүө көрөн тураахтыыр үһү.
Аҕам туга кэлиэй, арай «Ракета» диэн бөппүрүөскэтин хаатын уунаахтаабытын кэриэс гынан уура сылдьыбыта.
Ол күн аны мин ытаан уһуктубуппун, остуол кураанаҕын көрөн: “Аҕам миэхэ бэрээнньик хаалларбыта ханнаный?” - диэн ирдэһэр киһи буолбуппун.
Ону кэлин түүлбүн ийэм бурдук аһа этэҥҥэ олорорбутугар көстүбүт диэн тойоннообута”.
Корякин Иван Архипович ахтыыта:
“Корякин Архип Тимофеевич 1907сыллаахха төрөөбүтэ.
Мин аҕам, Корякин Архип Тимофеевич, тутуу биригээдэтин биригэдьииринэн үлэлии сылдьан, бастакы хомуурга, 1941 сыл от ыйын 10 күнүгэр, сэриигэ аттаммыта.
Аҕабын үлэни кыайыгас, туттуулаах, кыахтаах киһи этэ диэн кырдьаҕастар кэпсииллэрэ.
Аҕам сэриигэ барарыгар мин түөрт саастаах уонна биэс саастаах убайым Кыым хаалбыппыт.
Сэриигэ барааччылары Иванов Иван Данилович диэн Намҥа бастакы суоппар илдьибитэ.
Убайым Кыым, ийэлээх аҕам баран эрэллэрин көрөн ытаан, дьонун эккирэппитэ.
Ону дьоннор массыынаны тохтотон, биһигини ылбыттара.
Онон аҕабытын бары баран атаарбыппыт.
Аҕабын кытта Иванов Иван Данилович, Винокуров Константин, Винокуров Василий, Соловьев Сэмэн уонна хас да билбэт дьонум бааллара.
Дэриэбинэҕэ киһи аҕыйыы түспүтэ.
Оҕолор, дьахталлар уонна кырдьаҕас дьон эрэ хаалбыттара.
Убайым Кыым олус өйдөөх, сырдык хааннаах оҕо этэ.
1942 с. ыалдьан күн сириттэн туораабыта.
Ийэм кыһынын субай сүөһү көрөрө, сайынын окко киирсэрэ.
Биригээдэҕэ ас астыыра, килиэп буһарара.
Ол үлэлээбитигэр кыһынын ынаҕар диэн от биэрэллэрэ.
Ийэм сааһыран 1977 сыллаахха өлбүтэ.
Архип Тимофеевич бастакы сулууспалаабыт чааһынан үрдүкү 49-с байыаннай чаас 49 стрелковай корпус (22.06.1941-12.07.1941 г.) буолар, онтон 26 армия командованиетынан (13.07.1941-31.07.1941 г.) сылдьыбыт.
Аҕам бүтэһигин сэриигэ 617-с стрелковый полк 199 стрелковай дивизияҕа сулууспалаабыт.
Архип Тимофеевич Корякин 1942 с. тохсунньу 23 күнүгэр сэриилэһэ сылдьан ылбыт бааһыттан, олунньу 25 күнүгэр өлбүт.
Украина, Харьковскай уобалас, Шевченскэй оройуон, Шевченко бөһүөлэгэр, Олейниково хуторга, братская могилаҕа көмүллүбүт”.
Сивцев Эллэй Никифорович аҕатын туһунан ахтыыта
“Сивцев Никифор Степанович-Сапсыйар 1911 сыллаахха Хатыҥ Арыы нэһилиэгэр төрөөбүтэ.
Бииргэ торөөбүттэр төрдүө эбиттэр: үс уол, биир кыыс.
Мин аҕам — аччыгый уол.
Саамай улаханнара Колпашников Тит Степанович дьоҥҥо иитиллибит, 1907 с. төрөөбүт.
Сивцев Ефрем Степанович (Таллан Бүрэ) 1909 сыллаахха төрөөбүт.
Сивцева Ирина Степановна эдэр сааһыгар ыалдьан өлбүт.
Аҕам II Хомустаахтан Тарская Марфа Ивановнаны кэргэн ылан, 1933 с. миигин төрөппүттэр.
1941 с. от ыйын 10 күнүгэр Нам оройуонуттан, Хатыҥ Арыы нэһилиэгиттэн, «Кыһыл Дэриэбинэ» колхозка үлэлии сылдьан армияҕа барбыта.
1935 с. аҕам икки сыл үөрэнэн Дьокуускайдааҕы байыаннай оскуоланы бүтэрбитэ уонна «Кыһыл Дэриэбинэ» колхозка партийнай тэрилтэ секретарынан сэриигэ барыар диэри үлэлээбитэ.
1941 с. атырдьах ыйыrap убайынаан Тит Степановичтыын бииргэ хомуурга түбэспиттэрэ.
Аҕабын байыаннай үөрэхтээх буолан, Иркутскайга алта ыйдаах командирдар курстарыгар үөрэтэ хаалларбыттар.
Убайын арҕаа илдьэ барбыттар, ол айыыта онон, ууга тааһы бырахпыттыы, сураҕа суох сүппүтэ.
Аҕам Иркутскайтан Новосибирскайга тиийэн өссө алта ыйдаах связистар курстарыгар үөрэммит, онон сэрии толоонугар 1942 с. тиийбит.
Саамай кырыктаах кыргыһыылар бара турар сирдэригэр — Сталинградскай фроҥҥа тиийбитэ эрэ биллэрэ.
Онтон ыла сураҕа суох сүппүтэ.
1942 сыл балаҕан ыйын 27 күнүгэр Московскай ГВК байыаннай-пересыльнай пуун 8184 байыаннай чааһыгар тиийэн сэриилэспит.
1942 с. сэтинньи 24 күнүгэр Сталинградскай уобалас Малая Донщинка дэриэбинэҕэ сэриигэ геройдуу көмүллүбүтэ.
Аҕабын өр да күүппүтүм.
Сэрии бүтээтин кытта уордьан-мэтээл кылбаҥнатан Кыайыы саллааттара кэлитэлээбиттэрэ.
Ордук үчүгэйдик Кирсан Яковлевич Коллашников кэлбитин өйдүүбүн.
Онтон ыла оройуоммутугар кэлбит дьонтон аҕабын туоһулаһа сылдьарым.
1947 с. диэри күүтэн көрөн баран, эрэлбин сүтэрбитим...
Абаҕабар Таллаҥҥа тиийэн аҕам суруктарын аахтаран истэрим.
Наар нууччалыы суруйар эбит этэ, Абаҕам: «Чолохоос, сүтэрэн кэбиһиэҥ.
Эт-хаан туттаххына биэриэм», - диэн илиибэр туттарбат этэ.
Кэлин түспэтийэн баран көрдөөбүппэр, кумааҕыта элбэҕэ бэрт буолан, онно буккуйан булбатаҕа, онтон олус хомойбута.
Аҕам сэрии толоонугар баран ыттыы өллөҕө, көмүс уҥуоҕа хараллыбакка көтөр-сүүрэр аһылыга буоллаҕа буолуо диэн улаханнык мунчаара сылдьыбытым.
1966 с. Хатыҥ Арыы сельсоветыгар «Сивцев Никифор Степанович дьиэ кэргэнигэр» диэн аадырыстаах сурук кэлбитин миэхэ биэрбиттэрэ.
Сүтэн хаалбыт киһи дьиэ кэргэнигэр соһуччу сонун буолан үөрдүбүтэ.
Ол— Сталинградскай уобалас Клетскай оройуонун Мало-Донщинскай хуторын начальнай оскуолатын кыһыл суолдьуттарын суруктара этэ.
Кыһыл суолдьуттар кинилэр хутордарыгар баар братскай могилаҕа кимнээх көмүллэ сыталларын быһаарар-көрдүүр үлэни ыыппыттар эбит.
Ол сылдьан архыыптан Сaxa сиригэр Хатыҥ Арыыга олорор Ноговицына Елена Дмитриевнаҕа аадырыстаах cypyгу булан ылбыттар.
Ити мин маачаха ийэм этэ.
Онон бу кини манна олоро сырыттаҕа, дьоно-сэргэтэ бааллара буолуо диэн сабаҕалаабыттара таба буолбут.
Онон аҕам 1942 с. алтынньы 23 күнүгэр Мало-Донщинскай хуторга кыргыһыы кэмигэр хорсуннар өлүүлэринэн өлбүт.
Ол кыргыһыыга 72 саллаат хара буорга умсубут.
Онтон иккитэ саха уолаттара эбит.
Биирэ — аҕам кэргэнин аймаҕа, 2-с Хомустаахтан төрүттээх Тарскай диэн киһи эбит.
Кыргыһыы кэнниттэн барыларыттан докумуоннарын хомуйбуттар уонна биир ииҥҥэ көмөн бэлиэ туруорбуттар.
Бу туһунан кыһыл суолдьуттарга учууталлара, ол кыргыһыыга санитарканан сылдьыбыт Журавлева Евдокия Ивановна кэпсээбит.
Мин кинини кытта суруйсууну саҕалаабытым, аҕам хаартыскатын ыыппытым.
Аҕам көмүс уҥуоҕа көстүбүтүттэн, киһилии хараллыбытыттан олус да үөрбүтүм!
Икки төгүл бараары гыммытым, табыллыбатаҕа.
Кэлин абаҕам улахан кыыһын кэргэнэ Алексей Алексеевич Тихонов Волгоград диэки барар буолбутугар: “Төрөөбүт ийэ буорун илдьэн уҥуоҕун үрдүгэр ыс”, - диэн биэрбитим.
Онон Сталинград кыа-хааны иҥэрбит хара буоругар Хатыҥ Aрыы харах уулаах буора баран буккуллубута...
Улууспутугар вакцинация үлэтэ саҕаланна
Улуус кылаабынай бырааһа Артем Ксенофонтов ,,Бу вакцина куттала суох.
Биһиги, эмп үлэһиттэрэ, биир дойдулаахтарбытын олус кутталлаах коронавируснай инфекцияны утары аналлаах укуолу ыларгытыгар, онон вирус биһиги улууспутугар, өрөспүүбүлүкэ үрдүнэн салгыы тарҕанарын бопсууга кыттыһаргытыгар ыҥырабыт.
Вакцинация икки түһүмэҕинэн барыаҕа--бастакы укуол кэнниттэн 21 хонон баран иккистээн бэриллэр.
Бүгүҥҥү туругунан улуус үрдүнэн 27 киһи вакцинация ылла,,--диэн быһаарар.
,,Гам-Ковид-Вак,, вакцина Арассыыйаҕа оҥоһуллан, бэрэбиэркэ бары ирдэниллэр көрдөбүллэрин ааста.
Вакцинацияны ылбыт дьон укуол куттала суоҕун, атын дьайыылары ылбатахтарын  бэлиэтииллэр.
Коронавирус ыарыынан ыалдьа сылдьар, хроническай ыарыылаах, эмтэрэ сылдьар ийэлэргэ, хат дьахталларга, 18 саастарын туола илик оҕолорго вакцина бэриллибэт.
Аммаҕа сүөһү кыстыга уустуктардаах
Амма тыатын хаһаайыстыбатын үлэһиттэрэ быйылгы кыстыгы уустуктардаах диэн этэллэр.
Ол курдук ааспыт сайын курааннаан, онно эбиитин күһүн оттонуллубут от умайан, аһылык өртүгэр кырыымчык соҕус буолла, онно эбиитин уһун кэмҥэ тымныылар турдулар.
Тыа хаһаайыстыбатын боппуруостарыгар улуус баһылыгын солбуйааччы Ион Кононов «Амма олоҕо» хаһыакка ынах сүөһү уонна сылгы кыстыгын туһунан билиһиннэрдэ: „Быйыл биһиэхэ тохсунньу ый 25 күнүн туругунан 11697 ынах сүөһү, ол иһигэр 4895 ынах, ону сэргэ 12927 сылгы, ол иһигэр 7839 биэ баар.
Ааспыт сайын 27000 тонна кэриҥэ оту оттообуппут.
Манна эбии 3500 тонна кур оппутун эбэн 30717 тонналаах кыстыкка киирбиппит.
Күһүн баһаарга 707 тонна уокка былдьаммыта.
Билигин ааҕан көрүүнэн 3500 тонна от тиийбэт.
Ол эбэтэр кыстык түмүктэниэр диэри 41 бырыһыан от, 46 бырыһыан сиилэс уонна 49 бырыһыан сенаж хаалан турар.
Биһиги бары сүөһүлээх хаһаайыстыбаларга улуус дьаһалтатыттан субсидия көрөн 150 тонна бурдугу түҥэпиппит.
Маны сэргэ бэйэбит улууспутугар „Колос“ диэн комбикорманы оҥорор тэрилтэбит эмиэ чэпчэтиилээх бородууксуйатын атыылаабыта.
Тиийбэт оппутун аҕалыыга үлэлэһэ олоробут.
Сайаапка хомуйан, Хаҥалас, Нам, Горнай, Мэҥэ Хаҥалас, Кэбээйи, Бүлүү улуустарын, ону сэргэ Хатаһы уонна Дьокуускай куораты кытта дуогабардаһан от тиэйиллиэхтээх.
Күн бүгүн 2695 тонна оту ылыахтаахпыт.
Бу иһиттэн 565 тонната бэйэбит улууспут иһиттэн ылыллыахтаах от.
Билигин 500 тонна эрэ таһылынна.
Бу кэлиэхтээх оппут 18 бырыһыана.
От таһыытыгар хас биирдии нэһилиэк дьаһалтата бэйэтэ үлэлэһэр.
Биһиги өртүбүтүттэн тиэйтэрии харчытын толуйууга тыа хаһаайыстыбатын министиэристибэтин кытта үлэ барар.
Бэрээдэк уларыйан, бу харчы тыа хаһаайыстыбатын реестригэр киирбит эрэ дьоҥҥо барар.
Онон манна эмиэ болҕомто ууруллан, хас биирдии нэһилиэккэ баар тыа хаһаайыстыбатын исписэлииһин кытта үлэлэһэбит.
Кыстык ынах эрэ сүөһүгэ буолбакка, сылгыга эмиэ уустук.
Ол курдук уһун тымныылар тураннар, хаһыы да аҕыйах буолан сылгылары, биэлэри аһатыы барар.
Убаһалар эрдэ аһылыкка тураллар.
Билигин аһылыкка 4116 сылгы киирбитэ“.
Улуус дьаһалтата сүөһү кыстыга уустуктааҕын учуоттаан, кыстыгы ураты болҕомтоҕо тутар.
Аны саас сүөһү, сылгы охтуута тахсыа суохтаах диэн сорук туруоран күннэтэ балаһыанньаны кэтээн көрөр.
Күн бүгүн улуус үрдүнэн төрүөх саҕаланан эрэ.
Ол курдук тохсунньу 25 күнүн туругунан уопсайа бары хаһаайыстыбалары киллэрэн туран улуус үрдүнэн 102 ынах төрөөтө.
Сыл бастакы оҕото - кыыс
Оттон биһиги улууспутугар тохсунньу 12 күнүнээҕи туругунан, 3 кыыс оҕо күн сирин көрбүт.
Онуоха сыл бастакы оҕото тохсунньу 2 күнүгэр төрөөбүт.
Ол курдук, икки Нам селотун, итиэннэ биир Аппааны бөһүөлэгин дьиэ кэргэттэригэр саҥа сыл туохха да тэҥнэммэт күндү бэлэҕи оҥорбут.
Оҕо хараҕынан
А.С. Ушницкая, М.И. Калинин уонна И.В. Сталин аатынан холкуостар хайдах курдук үөрэн-көтөн, сүбэлэһэн бөдөҥсүйбүт биир “Победа” холкуос буолбуттарын оччотооҕу оҕо кыраҕы хараҕынан көрөн-истэн сиһилии суруйбутун ааҕан баран, олус да барыга дьоҕурдаах дьон олорон ааспыттарын санаан кэлэбит.
Суон-Тиит бөһүөлэгиттэн 30-ча киһи Индигир өрүһү туораан, холбоһуктааһын мунньаҕар кэлэн кыттыбыттар.
Холкуос бэрэссээдэтэлинэн Н.М. Атласов быыбардаммыт.
Үлэ-хамнас былаанын торумнаан, сүбэлэһэн улуу мунньах буолбут.
Ол кэнниттэн улахан кэнсиэр, маассабай оонньуулар түүнү быһа күн тахсыар диэри тэриллибиттэр.
Сарсыныгар икки холкуос холбоһор үөрүүлээх ыһыаҕа сарсыардаттан саҕаламмыт.
Оһуохайдьыт үтүөтэ, ырыаһыт мааныта манна барыта баар буолбут.
Түһүлгэҕэ остуоллар аайы сахалыы астар араастара тардыллыбыт: саламаат, сылгы кымыһа, иһэ, хаана, үөлүллүбүт улахан сыалаах эт, көннөрү буспут кырбас эттэр, үөлүллүбүт балык арааһа, хойуу сүөгэй үүттээх чэй – ас эгэлгэтэ элбэҕин сөҕөн эрэ кэбиспиттэр.
Ол саҕана барыта саха ынаҕын үүтүттэн буолара чуолкай.
Ити кэнниттэн спорт араас көрүҥнэригэр күрэхтэһиилэр саҕаламмыттар.
Сүүрүү, ыстаныы, кылыы, тустуу, мас тардыһыыта, хапсаҕай.
Күн иккис аҥарыгар ат сүүрдүүтэ буолбут.
Ыһыахха кэлбит дьон сүргэлэрэ көтөҕүллэн, бары үөрэ-көтө, кэпсэтэ-ипсэтэ сылдьаллара истиҥэ, кэрэтэ.
Киэһэлик ыһыах сабыллыыта, сиэрэ-туома, түүннэри кулуупка тиийэн эдэрдиин-эмэнниин маассабай оонньуулары тэрийэн, үҥкүү бөҕөтүн көҕүлүттэн туппуттар.
Киэһэлик Суон-Тииттэн кэлбиттэри дьиэлэригэр төннүөхтээх улахан айаннара күүтэрэ.
Суһал соҕустук хомунан кулууп таһыгар бары мустубуттар, хас да ыҥыырдаах аттар кинилэри атаара бараары бэлэм турбуттар.
Бары малларын-салларын сүгэн сатыы суолга туруммуттар.
Ыҥыырдаах аттарга эрбиилэри, сүгэлэри, быаны-туһаҕы, солуурдары ыҥырдыбыттар.
Суолдьутунан уонна маһынан аал охсорго көмөлөһө 4-5 киһи Победаттан барсыбыттар.
Дьэ, бары үөрэ-көтө ыллык суолунан баран испиттэр, дьиэлэригэр кэрэ кэпсээн кэһиилээх сүүрэр-хаамар икки ардынан түргэнник айаннаан испиттэр.
Арай суол кытыытыгар аһаҕас сиргэ былыргы балаҕан көстүбүт.
Ол Чыычаах диэн ааттаах сиринэн биэрэккэ киириэхтээх эбиттэр.
Сотору соҕус бөдөҥ, хойуу мастардаах үрэххэ кэлэн, тохтоон, оҕолор аттарга түптэ бэлэмнээбиттэр.
Олус хойуу кумаардаах, ол саҕана көмүскэнэр эмп-томп суох.
Улахан дьон кэлээт даҕаны ким сүгэ, ким эрбии тутуурдаах, сүдү улахан тииттэри охторон, мутуктарын солоон, үрэх кытыытыгар соһон аҕалан испиттэр, сорохтор күөх намчы титириктэри кэрдэн, кутаа уокка кэриэрдэн баран, онтон итиилии буруолаппытынан икки тиит икки ардыгар кыбыта тутан баран, хас да буолан эрийэн кычыгыраталлара.
Оччоҕуна быа курдук эриллэр.
Түүнү быһа түбүгүрэн, били охтортообут бэрэбинэлэрин кэриэрдэн баран, быа курдук титириктэринэн холбуу баайан испиттэр.
Сарсыарданан аалларын охсон бүтэрбиттэр.
Үлэни бүтэрэн баран, бары мустан олорон, дьэ чэйдээбиттэр, сынньаммыттар.
Аҕам саастаахтар да, эдэрдэр да күүстэрэ-уохтара сүрдээх үһү.
Бу дьиэлэригэр бириистэҥҥэ диэри устуохтаах мас аалларын Уваровскай Дмитрий Яковлевич маастардаах Суон Тиит дьонун кытта Буор Сыһыыттан Слепцов Афанасий Васильевич (Хоночо), Слепцов Иннокентий Васильевич (Тоскоон), Слепцов Николай Егорович (Додуй) бары саба түһэн түүннэри үлэлэһэн, болуот охсон бүтэрбиттэр.
Аалларын сыыйа үрэххэ киллэрэн, туох баар айанныыр дьону барыларын эбэ сүүрүгэр олордон атаарыы буолбут.
Түүнү быһа көмөлөспүт “Победа” холкуос дьоно бэрт үчүгэйдик алҕаан, күөх кытылга туран, ыраатыахтарыгар диэри далбаатыы хаалбыттар.
Саамай күүстээх дьоннор аалларын уһун ураҕаһынан анньан салайан испиттэр.
Күн тахсыыта тиксэр сирдэрэ чугаһаан эрэрэ үһү.
Сүүрүк наһаа күүстээх буолан, туора оҕустарыах курдук эбиттэр.
Ол кэмҥэ ким эрэ: “Уолаттар, кытаатыҥ, кытаатыҥ!
” диир улахан саҥата иһиллибит.
Аал кытыыга сыстан истэҕинэ, Арамаан Сэмэнэбис уонна Өлөксөөндүр Сизых ыстанан тахсан аалы кытылга быатыттан сыһыары тарпыттар.
Дьон бары үөрэ-көтө үөһэ күөх кырыска тахсан, дьэ өрө тыыммыттар.
Ити курдук аатырбыт “Победа” холкуос тэрээһин мунньаҕа, ыһыаҕа баччааҥҥа диэри кэрэ кэпсээн, уостан түспэт номох буола сылдьар.
Маны суруйбут Акулина Семеновнаҕа махталбыт улахан, кэнчээри ыччакка кэпсээн буоллун диэн, төһө эмэ кылгатан да суруйдарбыт, аахпыт дьон аҕа көлүөнэ үлэлээн ааспыт олохторун сөҕө-махтайа, киэн тутта сылдьыахтара диэн эрэнэбит.
Кыыллаах ытык ыала Малгаровтар дьоһун үбүлүөйдэрин көрсөллөр
Айылҕаттан айдарыылаах, талба талааннаах дьон төрүүр-ууһуур, уос номоҕо буолбут Кыыллаах арыытыгар күн сирин күлүмүн көрөн, сибэкки тэҥэ кыыс оҕо буолан кырдал устун сүүрэн–көтөн улаатан, үөрэнэн, үрдүк үөрэҕи ылар кынаттанар кэмигэр, Валентина Спиридоновна, оччолорго, Дьокуускайдааҕы Государственнай университет устудьуона олоҕун аргыһын Малгаров Садот Моисеевиһы көрсөр.
Эдэр дьон харахтарынан хайҕаһан, сүрэхтэринэн сөбүлэһэн, тапталларын холбоон 1961 сыл тохсунньутугар ыал буолаллар.
Бараммат баай тыллаах өбүгэ эппитинии, «Дьыл – хонук».
Ол тэҥэ, бу сыл тохсунньу 15 күнүгэр «Норуоттар доҕордоһууларын» уордьан кавалера, СӨ үөрэҕириитин туйгуна Валентина Спиридоновна уонна СӨ үөрэҕириитин туйгуна, «Учууталлар учууталлара» бэлиэ хаһаайына, краевед учуутал, Кыыллаах нэһилиэгэр кыраайы үөрэтэр музейы төрүттээбит Садот Моисеевич Малгаровтар бииргэ олорбуттара 60 сылын томточчу туоларын бэлиэтиир дьоро күннэрэ үүннэ.
Күн бүгүн Малгаровтар нэһилиэккэ биллэр-көстөр ытык ыал, 5 оҕону атахтарыгар туруорбут, 9 сиэни, 3 хос сиэни иитиһэр-такайсар сис ыал.
«Ытык кэм сааһырыытын билиммэккэ, нэһилиэк общественнай үлэтигэр кыттыһан, көмүс сүбэлэринэн көмөлөһөллөрүгэр, Садот Моисеевич нэһилиэк депутатынан үлэлии-хамсыы сылдьалларыгар махталбыт муҥура суох!
Орто Дойду саамай улахан дьолун – ЫАЛ буолуу сүрүн соругун эһиги эҥкилэ суох толорон кэллигит.
Бэйэ-бэйэҕитигэр, оҕолоргутугар, сиэннэргитигэр кэрэхсэбиллээх сыһыаҥҥыт – бу барыта 60 сыл анараа өттүгэр холбообут тапталгытын бүөбэйдээн, харыстаан, күн бүгүнүгэр диэри өрө тутан, кэлбиккит туоһута.
Төрөөбүт дойдуга бэриниилээх буолуу дьиэ кэргэҥҥэ иитиллэн тахсарын тыыннаах туоһута Эһиги буолаҕыт.
Эһиги үлэлээбит сыралаах үлэҕит, олоххо муударай сыһыаҥҥыт биир дойдулаахтаргытыгар, үөрэппит оҕолоргутугар иллээх-эйэлээх буоларга, кэргэнниилэр сыһыаннарыгар, оҕону иитиигэ, төрөөбүт төрүт сиргэ бэриниилээх буоларга туохха да тэҥнэммэт үтүө холобур буолар.
Ытыктабыллаах Валентина Спиридоновна уонна Садот Моисеевич, эһигини уонна эһиги дьиэ кэргэҥҥитин бука барыгыларын, тус бэйэм уонна биир дойдулаахтаргыт ааттарыттан ЫАЛ буолан бииргэ олорбуккут 60 сылынан итиитик, истиҥник эҕэрдэлиибин!» – диэн баҕа санаатын тиэрдэр Кыыллаах нэһилиэгин баһылыга Раиса Лавернова.
Улууска коронавируһу утары вакцинация бастакы этээбэ саҕаланна
Улууспутугар быһыыны биэрии иккис этээбигэр 400 дуоза олунньуга кэлиэҕэ.
Бу вакцина мэдиссиинэ, социальнай, үөрэх тэрилтэлэрин үлэһиттэригэр, 1 категорияҕа киирсэр хроническай ыарыылаах дьоҥҥо бэриллиэҕэ.
Бу туһунан улуустааҕы киин балыыһа кылаабынай бырааһын солбуйааччы С.С.Бочкарев иһитиннэрдэ.
Манна даҕатан эттэххэ, быһыыны ылааччылар доруобуйаларын туругун урут бастаан терапевт-быраас көрөн быһааран, вакцина ылалларын бигэргэтиэ.
